4.
O ratifikaci a provádění úmluv, které Mezinárodní organizace práce označila za aktuální (hlasování)
7.
Udržitelné zemědělství a bioplyn: přezkum právních předpisů EU (
Před začátkem hlasování o odstavci 41:
zpravodaj. - Vážený pane předsedající, dohodli jsme se, že změníme odstavec 41. Nenavrhneme zvláštní směrnici EU o bioplynu, ale zapracujeme ji do návrhu směrnice o obnovitelné energii.
Text je následující: "navrhuje, aby se podpora používání bioplynu úplně zahrnula do rámce navrhované směrnice o podpoře využívání energie z obnovitelných zdrojů se zvláštním důrazem na:".
Kromě toho jsme se dohodli na vypuštění bodu "a)".
(Parlament souhlasil s přijetím pozměňovacího a doplňujícího návrhu)
Následný postup na základě usnesení Parlamentu: viz zápis
Dvoustranné dohody mezi členskými státy a třetími zeměmi o odvětvových záležitostech a vztahující se na rozhodné právo ve smluvních a mimosmluvních závazkových vztazích - Dvoustranné dohody mezi členskými státy a třetími zeměmi o rozsudcích a rozhodnutích ve věcech manželských, rodičovské zodpovědnosti a vyživovacích povinností - Rozvoj v oblasti trestního soudnictví EU (rozprava)
Dalším bodem jednání je společná rozprava o
zprávě pana Tadeusze Zwiefka předložené jménem Výboru pro právní záležitosti o dvoustranných dohodách mezi členskými státy a třetími zeměmi o odvětvových záležitostech a vztahujících se na rozhodné právo ve smluvních a mimosmluvních závazkových vztazích, o návrhu nařízení Evropského parlamentu a Rady, kterým se zřizuje postup pro sjednávání a uzavírání dvoustranných dohod mezi členskými státy a třetími zeměmi o odvětvových záležitostech a vztahujících se na rozhodné právo ve smluvních a mimosmluvních závazkových vztazích - C60001/2009 -
zprávě pana Gérarda Depreze předložené jménem Výboru pro občanské svobody, spravedlnost a vnitřní věci o dvoustranných dohodách mezi členskými státy a třetími zeměmi o rozsudcích a rozhodnutích ve věcech manželských, rodičovské zodpovědnosti a vyživovacích povinností, o návrhu nařízení Rady, kterým se zřizuje postup pro sjednávání a uzavírání dvoustranných dohod mezi členskými státy a třetími zeměmi o odvětvových záležitostech a vztahujících se na soudní příslušnost, uznávání a výkon rozsudků a rozhodnutí ve věcech manželských, rodičovské zodpovědnosti a vyživovací povinnosti a na rozhodné právo ve věcech týkajících se vyživovacích povinností - C60035/2009 - (A6 0265/2009), a
zprávě paní Marie Grazie Paganové předložené jménem Výboru pro občanské svobody, spravedlnost a vnitřní věci o rozvoji v oblasti trestního soudnictví EU (A6 0262/2009).
zpravodaj. - (PL) Pane předsedající, pane komisaři, předně bych rád vyjádřil vřelé poděkování panu Deprezovi, zpravodaji z Výboru pro občanské svobody, spravedlnost a vnitřní věci, všem stínovým zpravodajům a představitelům českého předsednictví a Evropské komise za naši společnou práci.
Přestože na začátku jednání byla naše stanoviska od sebe dosti vzdálená, podařilo se nám dosáhnout kompromisu, který nám, jak doufám, umožní, abychom v Radě dospěli ke shodě při prvním čtení.
Návrhem nařízení se zřizuje mechanismus, na jehož základě budou členské státy schopny znovu sjednávat, sjednávat a uzavírat dvoustranné dohody se třetími zeměmi v oblasti soudní spolupráce v občanských a obchodních záležitostech.
Předpokládá se, že obdobný mechanismus bude zaveden, i pokud jde o dvoustranné dohody v oblasti soudních pravomocí, uznávání a vymáhání rozsudků a rozhodnutí ve věcech manželských, rodičovské zodpovědnosti a vyživovacích povinností.
Děje se tak v reakci na praktický problém, který vyvstal v důsledku stanoviska 1/03 Evropského soudního dvora k nové Luganské úmluvě, podle níž mají Společenství ve své kompetenci uzavírat vnější dohody ve stejném rozsahu, v jakém využívala pravomoci přijímat zákonné prostředky v oblasti soudní spolupráce v případech občanského práva podle čl. 61 písm. c) Smlouvy o ES.
Navrženým nástrojem se zřizuje zvláštní postup.
Z tohoto důvodu musí být zákonné rámce navrženého mechanismu přísně omezeny v rozsahu své působnosti i časovém trvání.
První podmínka je splněna omezením navrženého nařízení na dvoustranné dohody v oblastech soudní pravomoci a uznávání a vymáhání rozsudků a rozhodnutí v občanských a obchodních záležitostech.
Druhá podmínka je splněna ustanovením o skončení platnosti, podle něhož ztrácí dohoda uzavřená na základě tohoto postupu automaticky svou účinnost v okamžiku, kdy Společenství uzavřou dohodu se třetí zemí.
Jsem si samozřejmě vědom potřeby zahrnout do zákonných rámců otázku výkonu vnějších kompetencí v oblasti, která zahrnuje specifický zákon týkající se smluvních a mimosmluvních závazkových vztahů, a rovněž záležitosti manželského práva.
Zdá se ovšem, že by v takovém případě bylo nutné jasně stanovit, že navržený mechanismus bude použitelný nejen v případě dohod o odvětvových záležitostech určených omezeným rozsahem tohoto návrhu, ale i v případě dalších dohod, jako jsou oboustranná porozumění a regionální dohody mezi omezeným počtem členských států a sousedních třetích zemí - i když samozřejmě pouze ve velmi omezených případech, ve specifických záležitostech a se záměrem řešení místních problémů.
Byl jsem skeptický, pokud jde o potřebu stanovit skončení platnosti na 31. prosince 2014, pakliže by, jak stojí v navrženém nařízení, měla Evropská komise předložit zprávu o uplatňování nařízení do 1. ledna 2014.
Kompromisní návrh stanovit ukončení platnosti nařízení na 31. prosince 2019 umožňuje členským státům využít daný postup větší měrou a účinnějším způsobem.
I přes odlišný názor Evropské komise jsem toho mínění, že ve zprávě o uplatňování nařízení by Komise měla představit toto nařízení v souvislosti s dalšími legislativními nástroji, jako je nařízení Brusel I. Navržený mechanismus, jehož součástí je na straně Komise funkce dvoustupňové kontroly, bude nepochybně sloužit k zajištění soudržnosti s acquis.
V navrženém postupu jsem se nicméně snažil dosáhnout co možná největší pružnosti a zkrácení lhůt určených pro odpovědi Komise a rovněž snížení byrokratické zátěže.
Demokratický postup schvalování a úloha Evropského parlamentu jsou nepochybné, a trvám proto i na tom, aby Evropský parlament a členské státy byly informovány ve všech fázích, počínaje záměrem členského státu zahájit jednání se třetí zemí a konče uzavřením dohody.
Rád bych zdůraznil, že postup uplatňovaný při uzavírání dvoustranných dohod se třetími zeměmi nám dává jedinečnou příležitost ukázat, že Evropská unie je schopna řešit problémy svých občanů v jejich zájmu, což má svůj obzvláštní význam v kontextu hospodářské krize a euroskepticismu sílícího v mnoha členských státech.
Závěrem chci, pane předsedající, říci, že i přes určité rozdíly v přístupu, týkající se specificky právních otázek, musíme v této věci, samozřejmě při zachování acquis communautaire, prokázat svůj pragmatismus.
zpravodaj. - (FR) Pane předsedající, pane komisaři, jak právě řekl pan Zwiefka, jednáme zároveň o dvou zprávách, z nichž každá má odlišnou oblast působnosti, ale má stejnou logiku a odpovídá shodným postupům.
První zpráva, jejímž zpravodajem je pan Zwiefka - a rád bych mu zde poděkoval za laskavost, kterou mi prokázal, i za jeho trpělivost s některými mými požadavky - se týká návrhu nařízení v rámci postupu spolurozhodování.
Druhá zpráva, jejímž zpravodajem jsem já, obsahuje návrh nařízení, které stanovuje pouze postup konzultace s Evropským parlamentem.
Ve své podstatě, pane předsedající - a s tím souhlasím - jsou problémy, které se pomocí těchto dvou nástrojů snažíme řešit, vážné a velmi často tragické.
Každý z nás slyšel či sám zná případy, kdy se manželství s osobou ze třetí země rozpadne a otec nebo ještě častěji matka tím ztratí právo vidět své děti, které si choť vzal či vzala s sebou do země svého původu nebo někam jinam, a někdy se ani není schopen či schopna dopátrat místa jejich pobytu.
Totéž se týká možnosti domoci se platby výživného.
Není pochyb o tom, že tyto problémy jsou skutečné, vážné a tragické.
Je tedy naléhavá a oprávněná potřeba pokusit se o nalezení řešení tohoto problému, a to zejména cestou sjednávání dohod se třetími zeměmi.
Avšak jak tento problém, jímž se dnes zabýváme, vznikl?
Proč se evropské instituce tímto problémem musejí zabývat?
Odpověď je jednoduchá.
Ve všech těchto záležitostech spadá sjednání a uzavírání dohod s jednou nebo několika třetími zeměmi do výlučné pravomoci Společenství.
Výlučně unijní povahu těchto záležitostí explicitně potvrzují rozsudky vynesené Soudním dvorem a stanoviska právních služeb.
To znamená, že záležitost, která se jevila jako velmi jednoduchá, je ve skutečnosti poněkud složitější a citlivější.
Otázka zní nyní takto: je z právního hlediska a na základě stávajících Smluv a judikatury Soudního dvora přípustné umožnit členským státům výkon jedné z výlučných pravomocí Společenství, a pakliže to je přípustné, tak za jakých podmínek?
Já sám, pane předsedající, nejsem žádný velký právní znalec.
Nejsem vůbec právní znalec, ve stávajících Smlouvách jsem nicméně nenalezl žádný právní základ, který by Společenství výslovně dával možnost přenechat zcela nebo zčásti své výlučné pravomoci ve prospěch členských států.
To znamená, že co se mne týče, mám ohledně samotného principu mechanismu, jehož návrh máme před sebou, velké nejasnosti a pochyby.
Musím nicméně zároveň připustit, že právní služby našich institucí otevřely dveře pro určitá řešení.
To je zcela jasné.
Tak například stanovisko vaší instituce, pane komisaři, cituji: "souhlasí, že je zákonná možnost, aby členské státy za výjimečných okolností a za zvláštních podmínek vykonávaly formálně i věcně vnější pravomoci Společenství".
Právní služba Evropského parlamentu je mnohem méně jednoznačná, i když i ona nabízí určité možnosti.
Základem pozměňovacích návrhů, které jsem předložil, a jednání, kterých jsem se účastnil a která se konala formou trialogu s Radou a Komisí, byly právě tyto velmi přesně formulované a omezující právní zásady.
Jsem si, opakuji, velmi dobře vědom tragédií, které postihly některé naše spoluobčany, a jsem rozhodnut nešetřit úsilím, abych jim pomohl.
Proto jsem nakonec souhlasil s kompromisem, který byl vyjednán s Radou a Komisí, přál bych si nicméně velmi jasně říci, pane předsedající, pane komisaři, že výlučné pravomoci Společenství musí zůstat zachovány ve své stávající podobě.
Nesmí dojít k tomu, aby si členské státy nakonec na základě udělování bezpočetných odchylek a rozšiřováním oblasti působnosti nárokovaly to, co je výlučnou pravomocí Společenství.
To je stanovisko, které jsem doposud hájil, a to je také stanovisko, které budu hájit i v budoucnu.
Pane předsedající, dámy a pánové, ráda bych napřed všem vřele poděkovala, všem kolegyním a kolegům, poslancům a úředníkům, kteří přispěli k vylepšení textu, o němž budeme zítra hlasovat.
Můj zvláštní dík patří panu Demetriou, jehož vynikající předchozí doporučení posloužilo jako východisko mé zprávy.
Ve své práci jsem si byla vždy velmi dobře vědoma potřeby vytvořit užitečné pokyny pro budování autentického evropského prostoru právní spolupráce a věřím, přesněji řečeno jsem přesvědčena, že z mé práce bude mít užitek i nadcházející švédské předsednictví, které bude stát před obtížným úkolem vypracování návrhu stockholmského programu.
Na znění zprávy jsem od začátku pracovala se dvěma ohledy: za prvé to byl ohled na to, že trestní řízení s sebou nese řadu významných důsledků pro základní svobody, a to jak na straně obětí zločinu, tak i na straně podezřelých a obžalovaných.
Prioritou, kterou tento Parlament může jen sotva přecenit, a stěžejním bodem mé zprávy je tudíž důraz na dodržování lidských práv.
V doporučení byl obraně základních práv věnován velký prostor, přičemž zvláštní pozornost platila ochraně obětí, vězeňským podmínkám, právům vězněných osob a procedurálním zárukám včetně práva na seznámení se svými právy a na asistenci úředně přiděleného advokáta, právo na důkaz, právo na poskytnutí informací o povaze a důvodech obvinění a na zpřístupnění příslušných dokumentů ve srozumitelném jazyce, také právo na tlumočníka.
Druhý ohledem, který byl určující pro mou zprávu, je to, že jak je patrné ze zprávy o provádění haagského programu pro rok 2007, byla úroveň provádění, pokud jde o právní spolupráci na poli trestního práva, spíše nižší, přestože v jiných odvětvích, jako jsou občanská spolupráce, správa hranic a imigrační a azylové politiky, byly zaznamenány uspokojivé výsledky.
Je tudíž zřejmé, že je třeba učinit něco více.
Zásada vzájemného uznávání, která je základním kamenem vzájemné spolupráce, nedošla ještě ani zdaleka v uspokojivé míře uznání.
Musíme jít ke kořenu problému, najít příčiny tohoto neuspokojivě malého pokroku, abychom byli schopni přichystat ta nejúčinnější řešení.
Domnívám se, že hlavními příčinami je nedostatek recipročního vědomí a důvěry mezi státy, a ve zprávě proto kladu velký důraz na odborné školení, hodnocení, sdílení informací a osvědčené praxe.
Je-li řeč o odborném školení, neměli bychom zajisté přehlédnout výrazné kroky vpřed, které byly učiněny zásluhou Evropské sítě justičního vzdělávání a jejích školení.
Podle mého názoru však musíme jít za rámec stávajícího modelu odborného vzdělávání, který je založen hlavně na vnitrostátních postgraduálních školách, abychom vybudovali společnou justiční kulturu, která zde stále chybí.
Z tohoto důvodu jsem zdůraznila potřebu posunout se směrem k dobře organizovanému Evropskému vzdělávacímu institutu pro soudce a právníky, který by měl odpovídající prostředky, a zároveň ovšem poukázala na potřebu vyhnout se zbytečnému zdvojování existujících zařízení a zdůraznila významnou roli vnitrostátních škol.
Za druhé: potřebujeme účinnější a ucelený mechanismus hodnocení soudnictví, soudních orgánů a provádění směrnic Evropské unie.
Zpráva proto navrhuje zřízení skupiny odborníků, kteří by trvale sledovali uplatňování práva Společenství a kvalitu a účinnost soudnictví, a to podle vzoru schengenského systému vzájemného hodnocení.
Jejím cílem je rovněž odhalovat slabá místa v systému a legislativní nedostatky v záležitostech spolupráce v oblasti trestního soudnictví, a na základě toho poskytovat evropskému zákonodárnému orgánu veškeré informační zdroje, které jsou nezbytné k řádnému politickému a regulačnímu hodnocení.
A konečně též používání nových technologií, které mají velký význam pro sbírání údajů, posiluje stávající databázové systémy a předávání informací.
Věřím, že zítřejší hlasování zopakuje skvělý výsledek, jehož bylo dosaženo ve Výboru pro občanské svobody, spravedlnost a vnitřní věci.
místopředseda Komise. - (FR) Pane předsedající, chtěl bych samozřejmě poděkovat všem třem zpravodajům a dovolím si obrátit se nejprve na pana Zwiefku a pana Depreze.
Komise je pochopitelně ráda, že bylo dosaženo kompromisu.
S ohledem na to bylo správné, že od února probíhala intenzivní jednání a že jsme tak dospěli ke shodě na prvním čtení obou návrhů, které Komise předložila na konci roku 2008.
Jak zde pan Deprez velmi správně zdůraznil, jedná se o velmi citlivou oblast pro všechny zúčastněné instituce - Komisi, Radu i Evropský parlament.
Děkuji všem stranám, že dospěly ke znění, které, jak se nám zdá, zohledňuje institucionální oprávnění Komise a zároveň dává určitou odpověď na legitimní očekávání členských států a Parlamentu.
Chtěl bych nicméně poznamenat, že se jedná o postup výjimečný, omezený rozsahem působnosti i časem a že výlučná pravomoc Společenství musí být v dotčených záležitostech v každém případě i nadále respektována.
Můj postoj v této věci je velmi pevný a souhlasím s tím, co řekl pan Deprez, když poznamenal, že členské státy nesmí této situace využívat k tomu, aby si nárokovaly určité pravomoci a jednaly s Komisí v tom smyslu, aby se vzdala úmyslu předkládat návrhy.
Domnívám se, že v této věci je mezi námi naprostá shoda.
V souvislosti s tím, co bylo řečeno, se pak také jedná o to, že díky této pružnosti budou mít členské státy možnost využívat v případech, kdy Společenství nebude vykonávat svou pravomoc, instituční rámec, s jehož pomocí budou moci občanům pomáhat, aby se domohli spravedlnosti ve třetích zemích, a to zejména v oblasti rodinného práva.
Pravda je také to - a pan Zwiefka a pan Deprez na to upozornili - že musíme uvažovat o pravidlech vztahujících se na rozvod, opatrovnictví nad dětmi, právo na styk s rodiči a vyživovací povinnosti a o bolestných situacích, jež mohou nastat v důsledku nedostatečné legislativy, která by v těchto oblastech byla univerzálně použitelná na mezinárodní úrovni.
Návrh zákona použitelného na smluvní a mimosmluvní závazkové vztahy by mohl mít rovněž příznivý vliv na řešení zcela konkrétních a specifických problémů, jako jsou například problémy související se silniční a říční dopravou či správou letišť nacházejících se na hranici několika států, jako je například letiště Basilej-Mulhouse-Freiburg.
V souvislosti s tím, co bylo řečeno, se jedná o další použití institučního rámce, což musí, znovu opakuji, zůstat výjimkou.
Rád bych v každém případě poděkoval zpravodajům z Výboru pro právní záležitosti a Výboru pro občanské svobody, spravedlnost a vnitřní věci za práci, kterou odvedli, a děkuji jim rovněž za jejich porozumění, díky němuž bylo možné dospět ke shodě ještě před skončením parlamentního funkčního období.
Nyní bych se chtěl zmínit o zprávě paní Paganové, s jejímž přístupem i s obsahem její zprávy souhlasím.
Vítám vzrůstající zájem Parlamentu o oblast trestního soudnictví, a to nejen, co se týče legislativní činnosti, ale i co se týče formování představy o tom, jak by evropské trestní soudnictví mělo vypadat v budoucnu.
Děkuji vám, paní Paganová, za podporu, kterou jste poskytla naší současné práci, protože připravujeme stockholmský program a uveřejnění sdělení, jež bude obsahovat doporučení na období let 2010 až 2014.
Těší mne, že vaše zpráva plně podporuje zásadu vzájemného uznávání.
Díky této zásadě dosáhla Unie velkých úspěchů, mj. i zavedení evropského zatýkacího rozkazu, a to vše je předběžná podoba reálné oblasti trestního soudnictví.
Zpráva se také zabývá obtížemi týkajícími se uplatňování zásady vzájemného uznávání a je pravda, že provádění a plné a konzistentní uplatňování mnoha stávajících nástrojů založených na zásadě vzájemného uznávání je nutno sledovat.
Pravdou je však ale i to, že k žádnému vzájemnému uznávání nedojde, nezvýší-li se vzájemná důvěra mezi zákonnými orgány členských států.
Tato důvěra představuje skutečně základní prvek vzájemného uznávání.
Jsem proto vděčný Evropskému parlamentu za to, že hájí myšlenku vytvoření skutečně společné soudní kultury, jak jste zde, paní Paganová, před chvílí řekla.
Správně jste zdůraznila nezbytnost rozvoje odborného vzdělávání pro právnické profese, odborného vzdělávání v oblasti evropských mechanismů, vztahů se Soudním dvorem, používání nástrojů vzájemného uznávání, právní spolupráce a srovnávacího práva.
V tomto bodě s vaší zprávou plně souhlasím a domnívám se, že odborné vzdělávání soudců a výměnné pobyty soudců mezi členskými státy budou ve stockholmském programu klíčem k budoucnosti této evropské oblasti práva, o niž tolik stojíme.
Také Justiční fórum, které je místem setkávání různých sítí právních odborníků, bude hrát zásadní úlohu ve zvyšování povědomí právníků o evropském rozměru jejich aktivit a s pomocí Unie budou tito právníci spolupracovat na zajištění skutečné výměny znalostí osvědčených postupů.
Komise rovněž souhlasí s návrhem, který je součástí této zprávy a za který skutečně děkuji, mechanismu hodnocení, který by se neomezoval pouze na provedení nástrojů Unie, ale který by se týkal i v obecnějším smyslu stavu soudnictví v členských státech.
Bude hodnotit jeho účinnost, jeho rychlost a respektování záruk obhajoby.
Práce v této záležitosti již začala a je vedena myšlenkou, kterou přednesl ministr spravedlnosti Nizozemska, vytvoření mechanismu hodnocení, s jehož pomocí by bylo možné měřit, jakým způsobem soudy postupují, pokud jde o dodržování zásad právního státu, přičemž by se samozřejmě využilo stávajícího aparátu a zároveň by vznikla i přidaná hodnota v podobě politického monitorování.
Na základě těchto hodnocení pak bude možné vydávat doporučení.
Komise považuje navíc za příznivé, že se Evropský parlament zvýšenou měrou zabývá jejími hodnotícími mechanismy.
To by se, pane Deprezi, mohlo stát příležitostí k tomu, abychom Parlament zahrnuli do činnosti odborných skupin, které budeme zakládat v tomto roce, jakož i v letech následujících.
Zmínil jste se dále o provádění nového rozhodnutí o Evropské jednotce pro soudní spolupráci (Eurojust).
I zde souhlasíme s přístupem navrženým ve zprávě ohledně užitečnosti prováděcího plánu a setkávání odborníků s členskými státy.
Díky těmto věcem budeme schopni provádět nové rozhodnutí o Evropské jednotce pro soudní spolupráci s patřičnou rychlostí.
A nakonec, zpráva trvá na využívání nových technologií v soudnictví.
Za účelem využívání možností informačních a komunikačních technologií na poli soudnictví byla spuštěna Evropská strategie pro elektronické soudnictví (ejustice).
Tato strategie již funguje a mohu zde pouze poděkovat Evropskému parlamentu za jeho práci a za ujednání, k nimž jsme v této oblasti společně dospěli.
Jsem rovněž přesvědčen, že na základě společného úsilí uspějeme i v budování oblasti trestního soudnictví, oblasti práva, jež by svým charakterem měla odpovídat společenství občanů, kteří mají celkem odůvodněné právo na kvalitní soudnictví, a to bez ohledu na to, ve kterém členském státě se nacházejí.
úřadující předseda Rady. - Pane předsedající, vítám, že se mi naskytla tato příležitost promluvit o třech důležitých legislativních návrzích, a děkuji zpravodajům za rozsáhlou práci, kterou ve svých zprávách odvedli.
Rád bych se nejprve zastavil u prvních dvou návrhů a následně se zaměřil na třetí návrh, který se týká problému dalšího rozvoje trestního soudnictví v rámci EU.
Cílem těchto dvou návrhů, pojednaných ve zprávě pana Zwiefka a pana Depreze, je zavedení postupu, který umožní členským státům sjednávat a uzavírat dohody se třetími zeměmi o aspektech soudní spolupráce v občanských záležitostech spadajících do výlučné pravomoci Společenství.
První návrh, schvalovaný na základě postupu spolurozhodování, se týká rozhodného práva v oblasti smluvních a mimosmluvních závazkových vztahů.
Druhý návrh, schvalovaný na základě postupu konzultace, se týká některých záležitostí rodinného práva.
Chtěl bych zdůraznit, že postup zaváděný těmito dvěma budoucími nařízeními je navržen způsobem, který zajišťuje integritu práva Společenství.
Před schválením sjednávané dohody Komise ověří, že chystaná smlouva neomezuje účinnost práva Společenství ani nenarušuje řádný chod systému založeného na jeho pravidlech.
Komise rovněž ověří, že chystaná dohoda nenarušuje politiku vnějších vztahů, jak ji určují rozhodnutí Společenství.
Bylo by ve skutečnosti možné tvrdit, že mají-li členské státy možnost sjednávat a uzavírat dohody se třetími zeměmi, které jsou slučitelné s právem Společenství, rozšiřuje se tím oblast působnosti práva Společenství na země ležící mimo Evropskou unii.
Postup stanovený těmito dvěma návrhy se bude uplatňovat především na sjednávání a uzavírání dvoustranných dohod mezi členským státem a třetími zeměmi.
V některých případech se ovšem bude uplatňovat také na sjednávání a uzavírání regionálních dohod mezi více než jedním členským státem a/nebo více než jednou třetí zemí.
Co se týče regionálních dohod, postup stanovený tímto návrhem v oblasti rodinného práva se bude uplatňovat i na pozměňování a znovusjednávání dvou již platných úmluv mezi severskými zeměmi.
Co se týče návrhu v oblasti rozhodného práva, bude do jeho působnosti ve skutečnosti náležet pouze několik regionálních dohod.
Tyto dohody by se mohly týkat například provozování letiště nacházejícího se v pohraniční oblasti, vodních cest využívaných společně dvěma nebo více zeměmi či přeshraničních mostů a tunelů.
Postup stanovený v těchto dvou návrzích je založen na vysokém stupni důvěry a spolupráce mezi členskými státy a Komisí.
Je navržen mechanismus, který umožňuje řešit situace, kdy Komise na základě svého hodnocení dospěje k závěru, že sjednávání či uzavření dohody nelze schválit.
V takových situacích zahájí dotčený členský stát a Komise jednání s cílem nalezení společného řešení.
Předsednictví jménem Rady věří a očekává, že bude možné dosáhnout shody ohledně návrhu v oblasti rozhodného práva během prvního čtení.
Mezi Evropským parlamentem, Komisí a Radou proběhla konstruktivní jednání, během nichž se těmto třem institucím podařilo vyřešit řadu obtížných problémů.
Vzhledem k tomu, že návrh v oblasti rozhodného práva se z větší části shoduje s návrhem v oblasti rodinného práva, je pochopitelné, že změny provedené v prvním návrhu byly převzaty i v návrhu druhém, a to i přesto, že schvalování tohoto návrhu se neřídí postupem spolurozhodování.
V zájmu dobrého zákonodárství je více než žádoucí zachovat paralelismus obou znění.
Na závěr bych rád učinil několik poznámek stran parlamentního doporučení týkajícího se rozvoje trestního soudnictví v EU, což je předmětem zprávy paní Paganové.
Rady plně souhlasí s významem vzájemného uznávání jako úhelného kamenu soudní spolupráce v rámci EU.
Domníváme se, že by mělo dojít jak k jeho rozšíření - prostřednictvím přijetí dalších právních nástrojů v budoucnu - tak k jeho prohloubení prostřednictvím účinnějšího uplatňování nástrojů vzájemného uznávání, jež byly až doposud přijaty.
Rada by v této souvislosti chtěla Parlament upozornit na skutečnost, že v současnosti probíhá dokončování čtvrtého kola vzájemných uznávání praktického uplatňování evropského zatýkacího rozkazu a postupech předávání mezi členskými státy.
Odborníci v kontextu této řady vzájemných uznávání rovněž zkoumali otázky vztahující se na vzájemné dopady evropského zatýkacího rozkazu či v obecnějším smyslu zásady vzájemného uznávání na straně jedné a zásady proporcionality na straně druhé.
Zásada proporcionality musí být ovšem vyvažována další zásadou, které Parlament také přisuzuje velký význam - a sice zásadou subsidiarity.
Skutečnost je taková, že soudní orgány v různých členských státech mají odlišné názory na to, co naplňuje skutkovou podstatu závažného trestného činu.
Rada se těší na další spolupráci s Parlamentem a Komisí při vytváření systému horizontálního a průběžného hodnocení a provádění politik a právních nástrojů EU.
Co se týče otázky odborného vzdělávání soudců, sdílí Rada stanovisko Parlamentu, že je potřeba podporovat rozvíjení soudní kultury EU, mj. prostřednictvím podpory přímých výměnných pobytů mezi soudci, státními zástupci a soudními zaměstnanci rozdílných členských států, a aktivně rozvíjet Evropskou síť justičního vzdělávání.
Rada rovněž sdílí názor Parlamentu na potřebu rychlého a účinného provádění nových rozhodnutí Evropské jednotky pro soudní spolupráci (Eurojust) a Europolu.
Závěrem bych Parlamentu rád poděkoval za rozsáhlou a důkladnou práci, již na těchto třech zprávách, které tu máme dnes odpoledne před sebou, odvedl.
předseda Výboru pro občanské svobody, spravedlnost a vnitřní věci. - (FR) Pane předsedající, nebude to arci jménem Výboru pro občanské svobody, spravedlnost a vnitřní věci, nýbrž spíše jménem mé skupiny, využiji-li této krátké chvíle k tomu, abych vyjádřil svou nanejvýš příznivou reakci na zprávu paní Paganové.
Blahopřeji vám k této zprávě, paní Paganová.
Domnívám se, že jste při sepisování této zprávy vypracovala nebyčejně podrobný soupis bodů, které by se měly, pane komisaři, objevit přednostně ve stockholmském programu, který, jak vím, Komise nyní aktivně chystá.
Dovolte mi, abych zde ještě nad to, co zde již bylo řečeno ohledně důležitosti hodnocení odborného vzdělávání soudců, upozornil na dva momenty, které mají zásadní význam pro otázku vzájemné důvěry a které jsou základem toho, co by se v budoucnu mohlo stát vzájemným uznáváním.
Za prvé nezávislost soudnictví.
V současnosti řada členských států EU nemá soudnictví, které by bylo nezávislé na politické moci či jiných mocenských strukturách.
To je skandál a s tímto skandálem je třeba skoncovat.
Za druhé procedurální záruky.
Dokud si nemůžeme být jistí, že lidé, kteří jsou podezřelí či obvinění ze spáchání některého druhu trestného činu, v některých zemích nemají procedurální záruky obdobné těm, které existují v jiných zemích, dočká se zásada vzájemného uznávání jen obtížně širšího přijetí.
Přál bych si, aby se tato záležitost zásadního významu stala předmětem této rozpravy.
Blahopřeji, paní Paganová.
, jménem skupiny PPE-DE. - (HU) Hranice národních států stanovené po druhé světové válce znamenaly rozdělení jednotlivých společenství a rodin.
Rád bych vám pověděl o jednom takovém příkladu z nepříliš vzdálené části Evropy.
Szelmenc byl svého času částí Maďarska.
Nyní se jedna jeho část, Nagyszelmenc, nachází na území Slovenska, které je členským státem Evropské unie, a jeho druhá část, Kisszelmenc, je na Ukrajině.
Před 23. prosincem 2005 nebyl mezi těmito dvěma vesnicemi dokonce ani hraniční přechod.
Rodiče, děti a příbuzní zde žili 60 let naprosto odděleni jedni od druhých, takže se po několik desetiletí nemohli stýkat.
EU jim dala toužebně očekávanou příležitost, aby zde otevřeli hraniční přechod, a svou situaci tak změnili.
Příklad, který zde zmiňuji, je jen jedním z mnoha set či tisíců podobných a je současně argumentem ohledně toho, proč nyní vedeme diskusi o této zprávě.
Návrh nařízení stanovuje postup týkající se soudní pravomoci, kterou lze vykonávat mezi členskými státy a třetími zeměmi ve vztahu k záležitostem rodinného práva, otcovské odpovědnosti a vyživovacích povinností.
Toto nařízení nebude nahrazovat zákony Společenství, nýbrž má být použito jen tehdy, když dotčený členský stát prokáže, že na základě hospodářských, zeměpisných, kulturních či historických vztahů, zejména mezi členským státem a příslušnou třetí zemí, je zde zvláštní zájem na podepsání dvoustranné odvětvové dohody se třetí zemí.
Komise zároveň prohlašuje, že navrhovaná dohoda má pouze omezený vliv na jednotné a důsledné uplatňování platných nařízení Společenství a na fungování systému prováděného na základě těchto zmíněných nařízení.
Chtěl bych poděkovat zpravodaji, panu Deprezovi, že se ujal práce na této důležité záležitosti, ovlivňující životy občanů uvnitř i vně EU, zejména i proto, že se v tomto dokumentu podařilo dosáhnout rovnováhy mezi zákonnou soudní pravomocí institucí Společenství a národních států.
jménem skupiny PSE. - (ES) Pane předsedající, domnívám se, že návrhy nařízení, které nám byly předloženy Komisí, jsou důležité a nezbytně potřebné a že na druhé straně bylo neméně důležité a nezbytně potřebné pro nás v Evropském parlamentu, abychom trvali na zásadě, na níž trvali i tito dva zpravodajové, pan Zwiefka a pan Deprez, totiž na zásadě pravomoci Společenství.
Jedná se o otázku pravomoci Společenství, kterou je rozumné z určité části svěřit zodpovědnosti členských států, jež by některé tyto pravomoci vykonávaly, ale jak řekl pan Barrot, musely by být omezeny v rozsahu působnosti a časového trvání.
Přestat vykonávat pravomoc Společenství je zcela vyloučeno a ani Rada, ani Komise, ani Parlament nemohou zrušit tyto pravomoci Společenství.
Je-li takto stanoveno, že se jedná o výjimečný postup, pak bude, domnívám se, možné přijmout tento balík opatření během prvního čtení, budou-li zítra, jak věřím, Parlamentem přijaty pozměňovací návrhy, které již byly projednány a předloženy.
Věřím nicméně také, že se v další fázi i následně ze strany Komise dočkáme pokroku v rozvoji skutečného evropského systému soukromého práva.
To se stává stále větší nutností, jak na to poukázal například pan Sógor ve své předchozí řeči.
Hovoříme zde o problémech, které se zcela bezprostředně dotýkají lidí, a do té míry, do jaké budeme jejich problémy schopni řešit, si budou lidé uvědomovat, že Evropská unie má svou funkci.
Na závěr bych, pane předsedající, chtěl poblahopřát mám kolegům poslancům, panu Deprezovi a panu Zwiefkovi, a poděkovat Komisi a Radě za jejich ochotu společně pracovat na tomto problému.
jménem skupiny ALDE. - Pane předsedající, ráda bych poděkovala paní Paganové za její vynikající zprávu a její spolupráci při navrhování kompromisních pozměňovacích návrhů, které obsahují například i některé mé návrhy.
Myslím, že Evropský parlament dává najevo pevné odhodlání, pokud jde o jeho budoucí cíle v oblasti evropského trestního soudnictví, přičemž tyto cíle jsou dvojí - vydávat pachatele trestných činů do rukou spravedlnosti a hájit práva obžalovaných a obětí.
Zpráva velice jasně upozorňuje na klíčové otázky, jako je potřeba sledovat provádění legislativy; zlepšit odborné vzdělání soudců, státních zástupců a obhájců; a nová legislativa, jak zdůraznil Gérard Deprez, která přinese procedurální záruky.
Evropský zatýkací rozkaz je účinným nástrojem, jak vydávat pachatele trestných činů do rukou spravedlnosti, a stalo se k mé velké lítosti, že se proti němu britští konzervativci postavili.
Musíme nicméně zajistit - a rovněž vlády to musí zajistit - aby evropské zatýkací rozkazy nebyly zneužívány k řešení triviálních případů, jako je stíhání lidí, kteří zcizili vepře či nezaplatili hotelový účet.
Nesmí být zneužívány ani k loveckým výpravám za účelem vyslýchání, jejich vlastním zaměřením je navracení osob za účelem jejich obžalování a trestního stíhání.
Evropský zatýkací rozkaz - jak zde již řekli i jiní - a vůbec celé trestní soudnictví je založeno na vzájemné důvěře.
Členské státy tak musí dokázat, že si tuto důvěru zaslouží tím, že budou mít vysoce kvalitní právní systémy a že budou respektovat například Evropskou úmluvu o lidských právech a rozsudky štrasburského soudu.
Nemůžeme dopustit, aby lidé byli na základě evropského zatýkacího rozkazu navraceni do země EU, z níž jsou pak odeslání do třetí země k mučení.
Jestliže dojde k odmítnutí Štrasburku, je třeba použít záruk základních práv, které jsou součástí evropského zatýkacího rozkazu.
Myslím, že vlády EU se problémem odstranění zásadních odlišností existujících v různých právních systémech a nedůsledného respektování lidských práv a práv na spravedlivé soudní řízení příliš nezabývaly.
Musíme se rovněž snažit o zajištění toho, aby kvalita legislativy v oblasti trestního soudnictví byla v budoucnu lepší.
Doufejme, že po Lisabonu - jsem ráda, že český Senát ratifikoval Lisabonskou smlouvu - bude od členských států přicházet méně náhlých a naléhavých návrhů, které nikam nevedou, a v případě, že jsou i schváleny, nedojde nikdy na jejich řádné provedení.
Celoevropské soudnictví a vysoká úroveň práva mají zásadní význam pro naše občany, když cestují, pracují či zakládají svůj podnik v jiných zemích a když se lidé musejí pokoušet o vysvětlení svých důvodů v cizím jazyce.
Je nejvyšší čas zajistit, aby každý, kdo bude zadržen v rámci trestního řízení jiného členského státu, byl seznámen se svými právy a dostalo se mu řádné právní pomoci a tlumočnické a překladatelské služby.
Jsem konečně velmi zklamána tím, že vláda Spojeného království byla jednou z těch, které blokovaly opatření týkající se procedurálních práv. Doufám, že v budoucnu svůj názor změní.
(IT) Pane předsedající, dámy a pánové, se zprávami, o nichž zde diskutujeme, souhlasím zčásti.
Zpráva pana Zwiefka je stravitelná snáze, protože jejím přičiněním bude postup sjednávání a uzavírání dvoustranných dohod o odvětvových aspektech mezi členskými státy a zeměmi, které nejsou členy EU, homogennější a vzato kolem a kolem transparentnější.
Co se týče zprávy pana Depreze, souhlasím v zásadě s její druhou polovinou, když se zabývá nezbytnou slučitelností podmínek, kterou požaduje Komise s ohledem na náš záměr vytvořit politiku Společenství týkající se vnějších vztahů v odvětví soudní spolupráce.
Pokud jde nicméně o možnost členských států uzavírat samostatně dohody, jsem takovou možností jako vlastenec samozřejmě potěšen a věřím, že tento postup nemusí být nutně omezen rozsahem své působnosti a časem trvání.
Konečně se musím upřímně přiznat, že mám jisté pochybnosti o doporučení Evropského parlamentu paní Paganové.
Jsem jí vděčný za to, že připomněla a podpořila používání elektronického soudnictví (e-justice), a to tím spíš, že jsem byl zodpovědný za vypracování této zprávy, a stále ještě mám pocit vděčnosti k těm, kdo spolupracovali na zajištění jejího úspěchu.
Moje povědomí o tématech týkajících se základních svobod obětí a rovněž podezřelých a obžalovaných, jakož i potřeba provádět odborné vzdělávání soudců a právních činitelů mne ovšem přivádějí k poznámce, že v této oblasti máme před sebou stále ještě dlouhou cestu - přinejmenším my v Itálii.
Co se týče evropského zatýkacího rozkazu, přerůstají moje pochyby upřímně řečeno do otevřené opozice.
Děkuji nicméně zpravodajům za to, že se těmito tématy tak zdatně a důkladně zabývali.
(EL) Pane předsedající, rád bych se také připojil k blahopřání těmto třem zpravodajům, panu Zwiefkovi, panu Deprezovi a paní Paganové.
Zejména bych jako stínový zpravodaj rád poblahopřál paní Paganové k její zprávě a poděkoval jí za její milá slova a zároveň jí poděkoval za to, že se mnou při přípravě této zprávy tak těsně spolupracovala.
Rád bych také vyjádřil své uspokojení nad skutečností, že jak sdělil pan komisař, Komise přijímá téměř všechny body, které jsou součástí zprávy.
Vzhledem k tomu plně podporuji zprávu paní Paganové a samozřejmě i vše, co zde dnes ve sněmovně řekla.
Pane komisaři, uplynulo již 10 let od doby, co Evropská rada oznámila v Tampere, že přijala jako svůj strategický cíl učinit z Evropské unie oblast svobody, spravedlnosti a bezpečnosti, 10 let od prohlášení, že úhelným kamenem soudní spolupráce je vzájemná důvěra a uznávání rozhodnutí nejvyšších soudů.
Musím říci, že se toho v tomto směru učinilo jen málo.
Tak zatímco v případě občanského práva se podařilo prosadit několik věcí, v případě práva trestního nedošlo k téměř žádné změně.
Věříme, že s přijetím Lisabonské smlouvy nastane i v tomto směru větší pokrok.
Pane komisaři, ani tento návrh týkající se minimálních procedurálních záruk se nepodařilo prosadit a náš požadavek je - a tato slova směřují i k Radě - abyste jej prosadil.
Na závěr chci říci, že mezi jednotlivými soudními systémy samozřejmě existují rozdíly, ale je v nich i prostor pro sjednocení.
Z tohoto důvodu je třeba, aby bylo provedeno doporučení týkající se vytvoření výboru moudrých osob, které budou zkoumat všechny rozdíly a podobnosti v daném právu, abychom měli k dispozici konkrétní odborná doporučení poukazující na paralely v našich zákonech a vzájemnou důvěru v soudní systémy.
(PL) Pane předsedající, na poli občanského soudnictví existuje bez ohledu na acquis communautaire řada dvoustranných dohod, které byly uzavřeny mezi členskými státy a třetími zeměmi.
V souladu s čl. 307 Smlouvy o ES mají členské státy odstranit všechna ustanovení, která se v těchto dohodách případně nacházejí a která jsou neslučitelná s acquis.
Ve svém stanovisku č. 1/03 z února 2006 se Soudní dvůr vyjádřil, že Společenství získalo výlučnou pravomoc k uzavírání mezinárodních dohod se třetími zeměmi o příslušnosti a uznávání a výkonu soudních rozhodnutí v občanských a obchodních věcech.
Vzniká tak otázka stran toho, zda by všechny stávající či navrhované dvoustranné dohody s těmito zeměmi a o těchto věcech měly být nahrazeny dohodami Společenství.
Nebo by členské státy měly mít i nadále ve své kompetenci uzavírat tyto dohody v případech, kdy se nedotýkají zájmu Společenství?
Tento postup, který představuje výjimku z pravidla, musí nicméně podléhat velmi konkrétně stanoveným podmínkám vztahujícím se k rozsahu působnosti tohoto mechanismu a době jeho účinnosti.
Je proto důležité, aby Komise vytvořila strategii a stanovila priority s ohledem na rozvoj politiky vnějších vztahů Společenství v oblasti soudní spolupráce v občanských a obchodních věcech.
místopředseda Komise. - (FR) Pane předsedající, budu stručný, protože zde mohu vyslovit jen své uspokojení nad způsobem, jímž Parlament pomohl vrhnout světlo na tuto oblast práva, soudnictví, bezpečnosti a svobody, kterou si v Unii přejeme vybudovat; vítám vše, co zde bylo řečeno, zejména pokud jde o zásadu vzájemného uznávání, která nás sama odkazuje k vzájemné důvěře mezi soudci.
Je pravda, jak zde bylo velmi dobře vysvětleno, že prostor pro sjednocování v soudních systémech existuje, přičemž v případě trestního řízení by tyto systémy měly být formalizovány jen s pomocí minimálního množství postupů.
Jsem skutečně přesvědčen, že tím vším se připravuje cesta k dobré podobě stockholmského programu, a rád bych za to Parlamentu poděkoval.
Co se týče ostatního, mohu potvrdit, že bude opravdu možné nalézt instituční rámec pro dvoustranné dohody, ale že Společenství a Komise musí mít výlučnou kompetenci.
To mohu říci.
Nechci dále protahovat tuto rozpravu.
Je třeba probrat ještě spoustu věcí.
Především chci vyjádřit své poděkování Parlamentu a musím říci - protože ke slovu už se znovu nedostanu - že mne moje zkušenost komisaře velice obohatila, neboť se skutečně domnívám, že dobré spojenectví mezi Komisí a Evropským parlamentem může často - a omlouvám se předsednictví, že to tak říkám, ale je to pravda - postavit do popředí a prosadit obecný evropský zájem.
Mé poděkování ale samozřejmě patří i předsednictví za poskytnutou podporu.
Mezi všemi těmito třemi institucemi musí existovat synergie; mé díky nicméně patří Evropskému parlamentu, který nám dnes večer opět přinesl velmi dobrou zprávu.
Děkuji vám, paní Paganová.
úřadující předseda Rady. - Pane předsedající, tato rozprava je velmi zajímavá a zdá se, že jsme velice blízko dosažení dohody o návrhu v oblasti rozhodného práva při prvním čtení.
Snad mohu říci, že se nejedná o pouhou dohodu, ale o dohodu spravedlivou a vyváženou.
Tato dohoda je, domnívám se, vynikající ukázkou dobré spolupráce mezi Parlamentem, Komisí a Radou.
Jsem přesvědčen, že členské státy dobře využijí postupu stanoveného oběma budoucími nařízeními a že jim umožní vytvořit odpovídající právní rámec pro jejich vztahy s některými třetími zeměmi, s nimiž je váží specifická pouta.
Jak jsem zdůraznil již dříve, dohoda o návrhu v oblasti rozhodného práva, dosažená při prvním čtení, má vzhledem k tomu, že oba texty jsou téměř totožné, určitý dopad na návrh v oblasti rodinného práva.
Naše dohoda při prvním čtení tudíž připravuje cestu i brzkému přijetí druhého návrhu.
A to je zajisté žádoucí vývoj.
Značný počet členských států má obrovský zájem na tom, aby byly schopny uzavírat dohody se třetími zeměmi v záležitostech rodinného práva, jako je opatrovnictví dětí, právo na styk dítěte s oběma rodiči a vyživovací povinnosti, což může vyplývat například ze specifických historických či sociálních vazeb s těmito zeměmi.
Jménem Rady bych na závěr rád Parlamentu poděkoval za jeho inspirativní doporučení ohledně rozvoje trestního soudnictví v EU, což je tématem zprávy paní Marie Grazie Paganové.
Rád bych Parlamentu poděkoval za tuto plodnou rozpravu a za vynikající výsledek.
zpravodaj. - (PL) Pane předsedající, když jsme s touto prací začínali, byli jsme si vědomi, že se pohybuje na tenkém ledě.
Na jedné straně to byla výjimečná povaha a neobvyklá důležitost právních nástrojů, na nichž jsme pracovali.
Na straně druhé tu bylo vědomí toho, že čas běží a neodvratně se blíží konec volebního období Evropského parlamentu, a za třetí a nakonec též očekávání jak ze strany členských států, tak občanů Evropské unie, že přinejmenším na určitou přesně stanovenou dobu by tu existovala pomoc při řešení záležitostí, které jsou pro ně velmi obtížné a zároveň velmi důležité.
Pouze díky naší vůli dosáhnout dobrého výsledku, a přitom ovšem zachovat ve vší úplnosti ohled na právo Společenství, a díky naší vůli vytvořit nástroj, který bude odpovídat právnímu systému EU, a díky naší chuti pracovat společně se nám podařilo dojít až do této fáze, že dnes uzavíráme tuto rozpravu, která pravděpodobně povede k tomu, že svého úspěchu dosáhneme už na prvním čtení.
Rád bych proto ještě jednou vyjádřil své upřímné díky panu Deprezovi za jeho nepolevující snahu zastavit nás vždy ve chvíli, kdy bychom mohli překročit určité mantinely.
Rád bych také vyjádřil upřímné poděkování panu Kohoutovi za neobvykle dynamickou práci představitelů českého předsednictví a panu komisaři Barrotovi za skutečně dokonalou spolupráci s představiteli Komise.
Rád bych také poděkoval kolegům poslancům, kteří zde dnes mluvili a kteří po celou dobu naší práce přispívali k jejímu konečnému úspěchu, a rovněž našim spolupracovníkům, především všem pracovníkům Výboru pro právní záležitosti, kteří se celým svým srdcem a svým vysokým pracovním nasazením podíleli na jejím konečném úspěchu.
zpravodaj. - (FR) Pane předsedající, bude mi stačit méně než dvě minuty.
Domnívám se - abych odpověděl na to, co jsem pochopil jako výzvu ze strany Rady a přání pana Zwiefka - že tak, jako se nám dobře spolupracovalo, tak pokud jde o mne, budeme mít dohodu zítra během prvního čtení.
V hlasovacích pokynech, které dám svým politickým přátelům, jim tudíž budu radit, aby hlasovali pro znění dohody, které jsme sjednali s Radou a Komisí, a mohu snad dodat, že bez ohledu na mé osobní pocity a změny, které bych býval v tomto znění rád viděl.
Protože mi ještě zbývá, pane předsedající, chvilka času a toto jsem už řekl, rád bych jí využil, ne proto, abych dále mluvil o našich zprávách, ale abych sdělil panu ministrovi, jak jsem šťastný, že český Senát dnes vyslovil svůj souhlas s Lisabonskou smlouvou.
Myslím, že vedle práce, kterou jsme zde odvedli, je to dobrá zpráva, skutečně dobrá zpráva tohoto dne.
(Potlesk)
Děkuji všem, kteří se na této věci svou prací podíleli, protože všichni víme, že okolnosti nebyly jednoduché.
Ve vaší zemi se zvedaly silné protivětry.
Zcela nedávné politické události nutně neznamenaly, že to půjde snadněji, a byl bych proto rád, kdybyste mohl přetlumočit naše poděkování jak politickým orgánům, tak lidu vaší země.
Dobře jste dnes posloužili evropské věci!
zpravodajka. - (IT) Pane předsedající, dámy a pánové, chtěla bych poděkovat Radě za to, že podpořila tyto zásady, a především, pokud mi to dovolí, panu komisaři Barrotovi, s nímž jsem měla velmi přínosné názorové výměny pro tuto práci, s níž jsme nakonec přišli sem do sněmovny.
Ráda bych také srdečně poděkovala poslancům, kteří na této zprávě pracovali, přinášeli mi své nápady a dělili se se mnou samozřejmě o všechny své zkušenosti, v první řadě a především panu Demetriou, paní Ludfordové a skvělému panu Deprezovi.
Chtěla jsem říci, že pan Demetriou, paní Ludfordová a pan Deprez uhodili hřebíček na hlavičku; rozpoznali výzvu, před níž Evropská unie stojí, protože vytvoření kolektivní evropské soudní kultury - což samozřejmě předpokládá bojovat se vší vážností proti faktorům, jež tu zmínil pan Deprez - zajištění nezávislosti soudnictví, poskytnutí záruk a vyhlazení rozdílů mezi různými systémy soudnictví, to jsou ony výzvy, které nás čekají.
Domnívám se nicméně, že práce, kterou jsme odvedli, nám dává důvod k optimismu.
Ráda bych řekla panu Romagnolimu - říkám to ze svého stanoviska, které by mělo být i jeho vlastním - že v podstatně kvůli tomu, jak se na tuto situaci díváme, rozhodně je v Itálii pesimismus, ale musíme mít ochotu k optimismu a práce, kterou jste odvedl i vy, pane Romagnoli, a vaše přispění k této zprávě je znamením toho, že společně jsme schopni budovat Evropskou unii a že Evropská unie je i pro nás, pro Italy, skutečností.
Rozprava je ukončena.
Hlasování se bude konat zítra, v úterý, ve 12:00.
(Zasedání bylo na několik minut přerušeno)
Desáté výročí Ottawské úmluvy o zákazu protipěchotních min (předložené návrhy usnesení): viz zápis
Předání Sacharovovy ceny (slavnostní zasedání)
Vážení poslanci, dámy a pánové, Evropský parlament uděluje již téměř dvě desetiletí Sacharovovu cenu za svobodu myšlení mužům a ženám ze všech částí světa, kteří vedou boj za lidská práva, svobodu slova a svobodu projevu.
Jsem potěšen, že dnes mohu zde v Evropském parlamentu velmi srdečně přivítat laureáta Sacharovovy ceny za rok 2007, pana Saliha Mahmouda Osmana.
(Potlesk)
Je pro mě také velkým potěšením, že mohu co nejsrdečněji pozdravit i jeho ženu, Salwu Ahmed Faragalla Aliovou, která vždy stála po jeho boku v obtížných obdobích jeho života.
Vítáme vás mezi námi.
(Potlesk)
Rozhodnutí udělit Sacharovovu cenu za rok 2007 panu Salihu Mahmoudu Osmanovi bylo přijato jednohlasně Konferencí předsedů, která se skládá z předsedů politických skupin, na základě návrhu přijatého velkým množstvím poslanců Evropského parlamentu z různých skupin.
Evropský parlament tím znovu potvrdil svoji solidaritu s lidmi v Dárfúru a své přesvědčení, že udržitelného řešení pro tento region lze dosáhnout pouze prostřednictvím spravedlnosti, demokracie a úcty k lidským právům.
Konflikt, který sužuje Dárfúr od roku 2003, zhoršuje kritickou situaci v zemi devastované více než dvacetiletou občanskou válkou.
Stejně jako v případě většiny konfliktů to je civilní obyvatelstvo, které nejvíce trpí raziemi milicí, ničením vesnic, strategiemi spálené země a nucenými odsuny.
Tento konflikt si vyžádal nejméně 400 000 životů a je odpovědný za více než dva a půl milionu vysídlených osob a běženců, nehledě na podpis mírové dohody v Dárfúru v roce 2006.
Laureát Sacharovovy ceny za rok 2007, naprosto stejně jako Evropský parlament, jednoduše neakceptuje tuto nespravedlivou situaci a protestuje proti beztrestnosti těch, kdo ji způsobili.
Salih Mahmoud Osman po léta hájí práva obětí konfliktu v Dárfúru.
Jméno Salih Mahmoud Osman znají tisíce lidí, kteří byli uvězněni bez soudního procesu, mučeni a vystaveni hrozbám smrtí, kteří byli vyhnáni ze svých domovů, odsunuti nebo podrobeni sexuálnímu násilí.
Jeho nasazení je pozoruhodné v několika ohledech.
V zemi, kde je násilí neustále na vzestupu, riskuje Salih Osman každodenně svůj život ve jménu lidské důstojnosti a spravedlnosti.
Ve jménu lidské důstojnosti Salid Osman znovu a znovu ujišťuje ty strádající a ponížené muže a ženy, kteří upadli do zapomenutí, že svět ví o jejich utrpení, že nebyli zapomenuti a že mají důvod doufat v návrat k naprosto normálnímu a jednoduše lidskému životu.
Salih Osman se od roku 2004 angažuje při zakládání a správě Centra Amal v městě Nyala, slovo amal znamená v arabštině "naděje", pro reintegraci obětí násilí a sexuálního zneužívání.
V převážně muslimské zemi je Salih Osman jedním z mála mužů, kteří se aktivně zasazují o podporu práv žen, a zejména za uznání práva na odškodnění obětí sexuálního násilí.
Ve jménu spravedlnosti se Salih Osman snaží, den po dni, zajistit, aby ti, kteří jsou odpovědní za válečné zločiny, byli hnáni k odpovědnosti jak na vnitrostátní, tak mezinárodní úrovni.
Zatímco súdánský systém soudnictví má stále mnoho nedostatků, které znemožňují ukončit převažující ovzduší nezákonnosti v zemi, zdá se, že mezinárodní výkon soudní pravomoci nabízí alternativu.
Skutečnost, že súdánské úřady odmítají předat údajné válečné zločince Mezinárodnímu trestnímu dvoru, upozorňuje na omezení mezinárodní spravedlnosti a ukazuje, jak dlouhá cesta bude ještě potřeba, než bude možné v Dárfúru a v celém Súdánu nastolit právní řád.
Proto se práce Saliha Osmana netýká pouze právní pomoci, kterou těmto obětem poskytuje.
Jako člen opozice, kterým je od roku 2005, v súdánském parlamentu neváhá potvrzovat svá přesvědčení na súdánské politické scéně a zapojit se do úsilí o uskutečnění opravdové reformy právního systému.
Během schůzky mezi Evropským parlamentem a Panafrickým parlamentem v předvečer summitu EU-Afrika v Lisabonu jsem měl příležitost a velké potěšení se s panem Salihem Osmanem setkat.
Jeho silná osobnost a neústupná vůle bojovat za lidská práva navzdory veškeré té persekuci a nepřátelství, kterým byli on sám a jeho rodina vystaveni, na mě učinily okamžitý dojem.
Před chvílí jsem se dozvěděl, že Ali a vy máte tři děti, na které dnes také velmi myslíme.
Salih Osman sám byl v roce 2004 uvězněn na sedm měsíců, aniž by byl obviněn, a propuštěn byl teprve poté, co zahájil protestní hladovku.
Členové jeho rodiny byli mučeni a zavražděni nebo jim milice podpálili jejich domy.
Velký německý spisovatel Johann Wolfgang von Goethe kdysi napsal: "Vědět nestačí, je třeba používat.
Přát si nestačí; musíme konat."
Salih Osman ztělesňuje tento typ vůle a odhodlání, když prokazuje svoji odvahu ve svém každodenním zápase jménem lidských bytostí, jako je on sám.
Je příkladem bojovníka za větší úctu k právnímu státu ve svém regionu.
Salihu Mahmoude Osmane, máte naši pevnou podporu a naše srdečné uznání.
Jak víte, Evropský parlament byl vždy obzvláště přístupný utrpení afrických národů.
Salih Osman je jedním z afrických laureátů, kterým Parlament v posledních letech poskytl svoji podporu a které podporuje i nadále.
Nelsonu Mandelovi byla udělena Sacharovova cena v roce 1988, Salimě Ghezaliové v roce 1997, Domu Zacariasu Kamwenhovi v roce 2001 a Hauwa Ibrahimovi v roce 2005.
Salihu Osmane, blahopřejeme vám k vaší neúnavné práci v této při, v tomto duchu, a doufáme, že uznání, které tato cena přináší, by vám mohlo z roku na rok dávat sílu a ochranu dokud bude toto úsilí pokračovat.
Jsme na vaší straně.
(Potlesk)
súdánský právník zastupující oběti války v Dárfúru. - Pane předsedo, děkuji vám za tuto nesmírnou poctu.
Tato cena se uděluje jako jednomyslné hlasování Evropského parlamentu - což je skutečnost, která mi přináší velké uspokojení, ale také, a to je mnohem důležitější, skutečnost, která mi dává příležitost s vámi dnes hovořit.
Pocházím z Dárfúru, narodil jsem se v Jebel Marra, což je hornatý region nacházející se uprostřed státu Dárfúr.
Pracoval jsem jako právník v Dárfúru v Súdánu po mnoho let.
Kvůli své práci jsem se stal obětí věznění a mučení.
Příslušníci mé vlastní rodiny byli mučeni a vyhnáni ze svých domovů milicí v Dárfúru.
Po mnoho let jsem při své práci zastupoval tisíce lidí, kteří potřebují moji pomoc před soudy.
Viděl jsem tisíce lidí, kteří byli mučeni; viděl jsem stovky žen a mladých dívek, které se stali oběťmi pohlavního zneužití; viděl jsem ony čtyři miliony lidí, kteří byli násilně vyhnáni ze svých domovů, a ty dva a půl milionu lidí, kteří jsou uvězněni, jak nyní říkáme, v táborech okolo měst Dárfúru: Nyala, Al Fashir, Zalingi a Al Geneina.
Rada bezpečnosti OSN přijala několik rezolucí ve vztahu k situaci v Dárfúru: Bohužel žádná z nich nebyla provedena účinným způsobem.
Oběti se cítily zklamány.
Čekají, že se jim ozvete; lidé z Evropy.
Vaši vedoucí představitelé mluvili o postojích súdánské vlády v Dárfúru s neústupností: Ale doposud jsme neviděli žádné konkrétní kroky k řešení situace důrazným a cíleným způsobem:
Jako zástupce obětí konfliktu mám dnes nebývalou příležitost promluvit přímo k vedoucím představitelům Evropy.
Lidé z Dárfúru potřebují, aby Evropská unie ukázala silný, jednotný postoj, pokud jde o ochranu nevinných civilistů.
Lidé z Dárfúru vás žádají, abyste je chránili před násilím, zabíjením a zneužíváním, kterému musí každodenně čelit.
Lidé z Dárfúru chtějí, abyste chránili jejich děti a ženy před znásilňováním a sexuálním násilím, které jsou používány jako "válečné zbraně".
Tuto ochranu může umožnit nasazení smíšených sil OSN-AU.
Zapojení mezinárodních, a zejména evropských, sil je zcela nezbytné, i když súdánská vláda nemusí být ochotna to v tomto okamžiku přijmout.
Ale Evropa má roli, kterou má sehrát, a tou je zvyšování tlaku na súdánskou vládu, aby usnadnila nasazení těchto oddílů a ochranu lidí z Dárfúru.
Mohu vás ujistit, že bez spravedlnosti a bez ochrany nebude nyní v Dárfúru a v Súdánu žádné příměří.
I příměří může Evropa usnadnit.
Evropská unie má velkou odpovědnost za prosazování míru na mezinárodní úrovni.
Vedoucí představitelé Evropy jsou schopni vést mírový proces také v Súdánu.
Žádám vás, abyste zvýšili své úsilí a snažili se o přivedení skupin povstalců a súdánské vlády k jednomu stolu jako o naléhavou záležitost.
Skutečností ale je, že se povstalecké skupiny dělí mezi sebou, a to situaci v Dárfúru nepomáhá.
Chtěl bych, abyste přemýšleli o přizvání dalších zainteresovaných stran: miliony obětí, které jsou v táborech ponechány bez možnosti vyjádření, a jiní lidé v Dárfúru, kterých se to dotýká.
Přizvěte také hnutí občanské společnosti, neziskové nevládní organizace a vedoucí představitele místních společenství.
To by situaci v Dárfúru pomohlo.
Dokonce i když můžeme poskytnout ochranu a prosazovat příměří v Dárfúru, spravedlnost a odpovědnost nesmí být oslabeny žádnou politickou dohodou.
V současné době se žádná z obětí nemůže vrátit do svého domova kvůli chybějící bezpečnosti nebo jejímu nedostatku.
Naše komunity nejsou napadány pouze milicemi, ale dokonce bojové vrtulníky súdánské vlády ničí naše vesnice jejich ostřelováním ze vzduchu.
Navzdory tomuto vážnému porušování lidských práv a mezinárodního humanitárního práva nebyl žádný z pachatelů postaven před soud, protože súdánský soudní systém je neschopný, nekompetentní a neochotný zajišťovat spravedlnost.
Všichni pachatelé jsou mimo dosah našeho domácího soudního systému.
Tento konflikt je konfliktem, který se vyznačuje kulturou naprosté beztrestnosti.
Jako právník a rodák z Dárfúru vím, že v regionu, kde není žádná spravedlnost, nemůže nikdy existovat trvalý mír.
Mezinárodní trestní soud (ICC) učinil určité důležité a významné kroky při prosazování odpovědnosti.
Přesto tento kruh beztrestnosti nebyl ještě rozetnut.
Lidé z Dárfúru vás žádají, abyste podpořili práci ICC.
ICC je nejvíce kompetentním mezinárodním trestním tribunálem, který může mnohé neblaze proslulé pachatele válečných zločinů a zločinů proti lidskosti učinit odpovědnými za své činy.
Právě nyní jsou dva identifikovaní podezřelí Kosheib a Haroun stále mimo dosah spravedlnosti.
Súdánská vláda trvá na tom, že je ICC nikdy nevydá.
Dárfúr není jediným regionem Súdánu, který trpí porušováním lidských práv. Občané ze všech částí Súdánu jsou skutečně každý den vystavováni omezování své svobody projevu, svobody sdružování a jiných základních práv, která mnozí lidé v Evropě považují za samozřejmá.
Také vás naléhavě žádám, abyste podpořili a prosazovali právní stát v mé zemi, aby občané Súdánu mohli požívat svá osobní a kolektivní práva.
Ve světle nadcházejících voleb v roce 2009 musíme zajistit, že volby, které se budou konat, budou svobodné a spravedlivé, a že svobodný a spravedlivý výsledek bude respektován všemi stranami.
Nakonec bych rád poděkoval vám, poslancům Evropského parlamentu, kteří jste v červnu tohoto roku přijeli do Súdánu, abyste se na vlastní oči přesvědčili o tom, co jsem popsal.
Jednalo se o návštěvu koordinovanou kanceláří Evropské komise v Chartúmu.
Kancelář Evropské komise byla pro mě doposud zdrojem velké podpory a partnerem při mé práci po mnoho let.
Uznání práce ochránců lidských práv v Súdánu ze strany Evropské komise a vás, Evropského parlamentu, nám dodává odvahu a odhodlání oběti i nadále obhajovat a částečně ulevit jejich utrpení.
Na závěr bych rád řekl, že jsem hrdý na to, že mohu přijmout tuto poctu jménem ostatních kandidátů na tuto cenu: ruské novinářky zavražděné minulý rok, Anny Politkovské, čínských disidentů, Zeng Jinyana a Hu Jia, a afghánské poslankyně a aktivistky v oblasti ženských práv, Joy Malalaiové, a také jménem tolika Súdánců, kteří věří - stejně jako já - v lidskou důstojnost a dosahování spravedlnosti.
Mnohokrát děkuji.
(Parlament povstal a vzdal řečníkovi poctu ovacemi ve stoje).
Dámy a pánové, dovolte mi, abych vás požádal, abyste povstali nebo zůstali stát, neboť zazní evropská hymna na počest Saliha Osmana.
Boj proti mrzačení ženských pohlavních orgánů praktikovaném v EU (krátké přednesení)
Dalším bodem je zpráva paní Muscardiniové za Výbor pro práva žen a rovnost pohlaví o boji proti mrzačení ženských pohlavních orgánů praktikovaném v EU.
zpravodajka. - (IT) Pane předsedající, dámy a pánové, domnívám se, že je obzvláště příhodné, že se naší rozpravy účastní právě pan komisař Michel.
Jak víme, vždy věnoval velkou pozornost otázkám lidských práv a africkým tragédiím.
Přítomnost pana Michela mi dává naději, že Komise seriózně projedná otázku, která se dnes netýká pouze 28 afrických zemí a různých zemí na Blízkém východě a sousedících zemí. Nyní se jedná o bolestný problém v samotné Evropské unii.
Hromadné přistěhovalectví z posledních let přeneslo tuto tragédii do zemí EU.
Desítky tisíc mladých žen a dívek jsou každodenně ohroženy touto příšernou praktikou, která je nezvratně poškozuje jak z fyziologického hlediska, tak zejména duševně.
Proto - přestože Parlament již tento problém odsoudil v minulých letech při mnoha příležitostech a prostřednictvím fondu DAPHNE poskytl finanční prostředky na 14 projektů pro boj proti mrzačení ženských pohlavních orgánů - proto dnes znovu hovoříme o tomto tématu, neboť tohoto jevu neubývá, ale naopak přibývá.
Musíme mít odvahu přijmout vhodnější seriózní metody prevence prostřednictvím kulturních kampaní umožňujících přistěhovalkyním, ale také otcům těchto dívek, pochopit, že následující kmenový rituál, který nemá nic společného s náboženstvím, žádným způsobem nenaplňuje či nevytváří budoucnost jejich dcer.
Představte si dívku, která navštěvuje francouzskou, italskou nebo belgickou školu, a poté, co se socializovala mezi svými vrstevníky, byla náhle vytržena z normálního života a donucena podstoupit tuto tragédii, jež ji poznamená na celý život.
Tato dívka není pouze tělesně zmrzačena, ale je pro ni nemožné obnovit normální vztahy s ostatními lidmi; cítí se méněcenná, jiná, a v naší společnosti nechceme lidi, kteří se odlišují.
Chceme, aby lidé, bez ohledu na své náboženství, barvu pleti nebo geografický původ mohli spolupracovat na budování lepší Evropy, bližší svým obyvatelům.
Proto, pane předsedající, pane komisaři, my jakožto Parlament - a ráda bych poděkovala svým kolegům z výboru, kteří mi pomohli s návrhem této zprávy - chceme harmonizaci všech právních předpisů členských států, aby bylo zmrzačování ženských pohlavních orgánů hodnoceno jako trestný čin.
Nechceme uklidňující návrhy jako "propichování".
Chceme úplnou rovnoprávnost žen a mužů; nechceme iniciační rituály, ale skutečnou integraci.
Chceme, aby měly nevládní organizace možnost vykonávat svou práci, chceme preventivní politiky, které zahrnou sdružení přistěhovalkyň, chceme potrestání každého, kdo se pokusí mrzačit dívky a uvrhnout je do zvrácené spirály beznaděje a marginalizace.
Tato zpráva se týká mnoha oblastí a domnívám se, že ji poslanci měli možnost prostudovat a posoudit.
Jsem přesvědčena, že by se k této výzvě k cílevědomé Evropě spojující úsilí svých tří orgánů v boji proti tomuto hroznému zločinu porušujícímu lidská práva měl připojit každý.
Pane předsedající, jménem svým i svých kolegů bych chtěl poděkovat paní Muscardiniové za její vystoupení, protože věřím, že se dotkla tématu, které je zároveň tragédií i skandálem.
Opravdu chci poděkovat paní Muscardiniové za její vynikající zprávu o tomto důležitém tématu boje proti zmrzačování ženských pohlavních orgánů v Evropské unii.
Evropská komise velmi jasně odsoudila nepřijatelnou povahu tradičních praktik prováděných v Unii i ve třetích zemích, které závažně porušují základní práva žen a mladých dívek na zachování jejich tělesné i duševní integrity.
S touto zprávou samozřejmě zcela souhlasíme.
Domníváme se, že by všechny členské státy Evropské unie měly přijmout přísná opatření.
Měl bych říci, že je třeba přijmout mnohem přísnější opatření pro vymýcení těchto praktik v Evropské unii i třetích zemích, protože jsou zcela nepřijatelné, a je neuvěřitelné, že mohou být v Evropské unii stále vykonávány.
Proto musíme v rámci všech politických dialogů, které vedeme se třetími zeměmi, zajistit, že tyto země beze zbytku pochopí naše stanovisko.
Rád bych na chvíli odbočil od tohoto dokumentu a prohlásil, že vás mohu ujistit, že se tento problém nalézá v pořadech jednání všech politických dialogů, které vedeme s rozvojovými zeměmi.
Docela nedávno mi telefonoval prezident Burkiny Faso pan Compaoré a sdělil mi, že se chystají přijmout zákon, který tyto praktiky zakazuje, přestože to nebude snadné.
Chtěl bych poukázat na to, že samozřejmě existují některé rody, některé kmeny, jež tuto praktiku stále provozují, a že se v této zemi jedná o citlivé téma, ale vyjádřil touhu po pokroku, a to je podle mého názoru důležité.
Rovněž se dozvíte, že Komise pravidelně uvolňuje finanční prostředky Společenství na podporu projektů v Evropě i ve třetích zemích zaměřených na prevenci a vymýcení mrzačení ženských pohlavních orgánů a pomoc obětem a ohroženým mladým dívkám.
V Evropě je naším hlavním nástrojem program DAPHNE III, který podporuje evropské nevládní organizace a místní a regionální veřejné instituce a orgány v jejich boji proti mrzačení ženských pohlavních orgánů.
Od svého zahájení v roce 1997 program DAPHNE spolufinancoval 14 projektů věnovaných této problematice a poskytl částku zhruba 2,4 milionu EUR.
Projekty DAPHNE nám umožňují provádět odbornou přípravu v komunitách a podpůrné programy, vést informační kampaně, analyzovat vnitrostátní právní předpisy, shromažďovat informace a statistiky, rozvíjet nástroje a stanovovat osvědčené postupy, které využijí základní subjekty, a doporučovat politické směry evropským a vnitrostátním politikům.
Jsme zcela jasně rozhodnuti zachovat naši podporu uvedeným opatřením a pokračovat v projednávání této otázky v Evropské unii, nejen v souvislosti s prevencí násilí a pomoci obětem, ale rovněž v oblastech přistěhovalectví, azylu a trestního soudnictví.
Znovu se na chvíli nebudu věnovat tomuto textu.
Musím vám říci, že jsem byl poněkud šokován určitým zbabělstvím ze strany našich vlád a některých politiků, kteří to považují za součást kultury, a tím pádem za nedotknutelné.
Je mi to líto: minimem, které očekáváme od lidí, kteří přijdou do Evropy, je, že se přizpůsobí našim platným pravidlům.
Jsem přesvědčen, že nemůže existovat žádná dvourychlostní spravedlnost, žádný koncept dvou rychlostí.
Nemá to žádný dopad na kapacitu evropských zemí přijímat přistěhovalce, spíše naopak.
Jedná se o diskusi, kterou jsem v minulosti zažil ve své vlastní zemi.
Musím říci, že jsem šokován, jak někteří lidé z důvodu respektování kultury migrantů zásadně odmítají postih jednání tohoto druhu.
Domnívám se, že pokud chceme tento problém vyřešit alespoň v Evropě, musíme dospět k trestání těchto praktik.
Je třeba, abychom měli politickou odvahu, a nemyslím si, že by mělo nějaký dopad na schopnost dotčených zemí přijímat přistěhovalce, kdybychom prohlásili: "Toto je naše ústava, toto jsou naše pravidla, toto jsou naše lidské hodnoty a vy je musíte dodržovat.
Když je nebudete dodržovat, postavíte se mimo zákon a budete potrestáni."
To je z mé strany vše, ale těší mě, že jsem tyto věci řekl, protože zcela sdílím vaše rozhořčení nad tímto problémem.
V rámci své vnější pomoci třetím zemím Komise rovněž uplatňuje tři politiky pro boj proti zmrzačování ženských pohlavních orgánů.
Především je to otázka emancipace žen, jejich lidských práv a jejich zdraví jakožto nedílná součást všech politických a strategických dialogů, které vedeme s partnerskými vládami.
Zadruhé to je podpora akcí prosazujících a lobbujících za zlepšení vnitrostátních právních předpisů a také za vytvoření vnitrostátních politik vhodných pro podporu práv žen a jejich ochranu a pro zákaz všech škodlivých praktik.
Zatřetí se jedná o podporu iniciativ zaměřených na rozšíření působnosti opatření politiků, společně s informačními kampaněmi zaměřenými na všechny části společnosti.
Víceletý Haagský program pokrývající různé akce, jež budou prováděny za účelem budování prostoru spravedlnosti, svobody a bezpečnosti, skončí v roce 2010.
V rámci sdělení se na jaře 2009 chystáme se předložit nový Stockholmský program na období let 2010-2014.
Mohu vám potvrdit, že tento program bude klást velký důraz na aspekt ochrany základních práv a ochrany obětí, a to včetně podpory a ochrany práv dětí a žen.
Přestože Komise dosud nenavrhla konkrétní strategii pro boj proti zmrzačování ženských pohlavních orgánů, jsme rozhodnuti pokračovat v naší podpoře akcí zaměřených na jeho prevenci a zamýšlíme vznést tuto otázku v rámci vnitřních a vnějších politik Unie.
Přednesení je ukončeno.
Hlasování se bude konat v úterý 24. března 2009.
Písemné prohlášení (článek 142)
Každoročně je v Evropě zmrzačením pohlavních orgánů ohroženo, nebo toto zmrzačení utrpí 180 000 přistěhovalkyň.
Je důležité nezapomínat na to, že tato mrzačení představují porušení lidských práv s velmi závažnými tělesnými a duševními následky.
Tyto praktiky nelze ospravedlnit na základě kulturních nebo náboženských tradic.
Aby byly zastaveny, musí členské státy prosazovat dodržování zákazů stanovených jejich vlastním trestním právem a mrzačení musí být považováno za trestný čin.
Současně musí mít oběti nebo možné oběti přístup k právní a lékařské pomoci.
EU musí zvýšit svou podporu těm nevládním organizacím, které vykonávají významnou činnost v oblastech prevence a pomoci.
Cílené informace a vzdělávací kampaně na vnitrostátní a evropské úrovni by měly odstranit tabu spojená s těmito praktikami a informovat rodiny o trestněprávních důsledcích takového jednání.
Proto je důležité, aby se EU tímto problémem zabývala a určila společná preventivní opatření k zákazu praxe mrzačení v EU a odkazovala na tento zákaz ve všech dohodách o spolupráci uzavřených se třetími zeměmi.
Mrzačení pohlavních orgánů je společenský problém, který se týká nás všech.
Členství ve výborech a delegacích: viz zápis
7.
Vodítka pro rozpočet na rok 2009 - oddíly I, II, IV, V, VI, VII, VIII a IX (
Zahájení zasedání
Plán práce
Obdrželi jsme konečné znění návrhu programu tohoto dílčího zasedání, který navrhla konference předsedů na svém zasedání ve čtvrtek 6. března 2008, v souladu s články 130 a 131 jednacího řádu.
Byly navrženy tyto změny:
Pondělí:
Beze změn.
Úterý:
(DE) Vážený pane předsedající, chtěl bych vznést následující žádost. V úterý odpoledne se má konat rozprava o Lamfalussyho procesu.
Slyšel jsem, že pan McCreevy se nebude moci této rozpravy zúčastnit.
Musíme to akceptovat.
Komise je kolegiální orgán a komisaři se mohou vzájemně zastupovat.
Paní komisařky Fischerové Boelové si velmi vážím, ale nebylo by možné v tomto případě požádat pana Almuniu, který uvedený materiál lépe zná, aby zastupoval Komisi?
Pane předsedající, myslím, že jste již slyšel o tom, že pan komisař Frattini nebude od 14. března zastávat funkci komisaře.
Uvědomujeme si určitý rozdíl mezi případem panem Frattiniho a pana Louse Michela, který ukončil výkon své funkce ke dni, kdy se stal kandidátem ve volbách.
Pane předsedající, možná byste mohl požádat Komisi o informaci, proč byl postup v těchto dvou případech odlišný, a o vysvětlení, proč v prvním případě komisař ukončil výkon své funkce ke dni, kdy se stal kandidátem ve volbách, zatímco v druhém případě se komisař vzdal úřadu až přibližně týden před svou nominací?
Toto je žádost, kterou vznáším jménem své skupiny.
. - Co se týče první žádosti, domnívám se, že proti účasti pana Almunii v uvedené rozpravě nejsou námitky.
Pokud jde o druhou žádost, budeme ji zkoumat.
Středa:
Beze změn.
Čtvrtek
Obdrželi jsme několik žádostí v souvislosti s rozpravami o případech porušování lidských práv.
Skupina PPE-DE navrhuje, aby byl druhý bod programu týkající se Afgánistánu nahrazen novým bodem pod názvem "Zatýkání demonstrantů po prezidentských volbách v Rusku."
(DE) Vážený pane předsedající, nejde o rozpravu o volbách v Rusku jako takových, ale o to, že ruské jednotky zvláštního nasazení OMON, v bezprostřední návaznosti na volby, potlačily demonstrace a zatkly přitom 50 lidí, z nichž většina je stále ve vězení.
Byl to brutální akt agrese, který podle našeho názoru vyžaduje okamžitou reakci ze strany Parlamentu.
(DE) Vážený pane předsedající, diskutovali jsem o této otázce na čtvrtečním zasedání konference předsedů.
Myslím, že nemá smysl diskutovat o této otázce odděleně od souvislostí.
Během nadcházejících příprav summitu EU-Rusko budeme mít příležitost diskutovat o celkovém stavu vztahů mezi Evropskou unií a Ruskem.
Uvedená otázka by mohla být do této rozpravy zahrnuta.
V této souvislosti zároveň doporučujeme, abychom se této otázce nevěnovali ve čtvrtek odpoledne, kdy má být přítomno pouze 25 poslanců, ale v rámci hlavní rozpravy, jejíž uskutečnění již plánujeme.
V nejbližších dnech Rusko navštíví parlamentní delegace.
Měli bychom počkat na návrat této delegace a na zprávy, které přiveze.
(Parlament žádost schválil.)
(FR) Vážený pane předsedající, to, co se právě stalo, a co rozesmálo některé kolegy, je ve skutečnosti velmi vážná věc.
Pan Daul, třiadvacetiletý mladík, byl odsouzen k smrti za to, že si v Afghánistánu stáhl z internetu článek o právech žen v islámu; v zemi, která má blízké vztahy s Evropskou unií, v zemi, kterou chrání naši vojáci, a která má novou ústavu formálně deklarující ochranu základních lidských práv a svobody projevu.
Jednohlasně jste převzali odpovědnost, a doufám, že toho nebudete hořce litovat.
(potlesk)
. - Pane Wurtzi, dovolte mi vznést následující návrh. V této záležitosti jsem již napsal dopis afghánskému prezidentovi a pokud budete souhlasit, zopakuji tento krok nejen svým jménem, ale jménem celého Parlamentu.
Mohu předpokládat, že se na tomto postupu všichni shodneme?
Pokud ano, navrhuji, abychom se dál touto záležitostí nezabývali, a pan Cohn-Bendit a já společně podnikneme kroky v této věci jménem nás všech.
Skutečně bych se rád vyhnul rozpravě o tomto bodu.
Pokud si přeje promluvit pan Schulz, pak má pan Cohn-Bendit právo vystoupit první.
Přeje si pan Cohn-Bendit vystoupit?
Toto je správný postup, nehodlám nikomu poskytovat preferenční zacházení.
Pan Cohn-Bendit si nepřeje vystoupit.
A co pan Schulz?
(DE) Vážený pane předsedající, nechci vystoupit s prohlášením.
Chtěl bych jen říci, že plně sdílím názor pana Francise Wurtze.
Rozhodnutí, které minulý čtvrtek učinila Konference předsedů, se opíralo mimo jiné o důvody, které právě vysvětlil.
Mohl bych vás požádat, abyste nám umožnil přidat tento bod do čtvrtečního programu?
. - Máme tu již další návrhy na zařazení do programu.
Protože jsem právě udělil výjimku panu Schulzovi, musím umožnit další vystoupení panu Posseltovi, ale žádám vás, aby se tato rozprava dále neprotahovala.
(DE) Vážený pane předsedající, rád bych podpořil prohlášení pánů Schulze a Wurtze.
Našim cílem nebylo odstranit z pořadu jednání sněmovny jiný bod rozpravy, ale zařadit do programu zasedání diskusi o Rusku.
Vyzývám předsedy dvou hlavních skupin, abychom se vrátili ke starému postupu, podle něhož jsme mohli zabývat pěti tématy.
Omezení na tři body jednání bylo chybou, která je příčinou těchto těžkostí.
. - Musím informovat ty poslance, kteří ještě nevědí, o společném požadavku skupin ALDE a GUE na zařazení nového bodu jednání, týkajícího se případu Íránce Mehdiho Kazemiho.
Jsem přesvědčený, že tato záležitost je stejně naléhavá.
Skupina PPE-DE rovněž požaduje zařazení případu arcibiskupa Paulosa Faraje Rahha na pořad jednání.
Musím vás informovat o problematice formálních žádostí.
Nyní můžeme znovu hlasovat o tom, zda bude afghánský případ zařazen na pořad jednání, ale bude-li tato žádost schválena, bude v každém případě znemožněno hlasování o ostatních dvou tématech.
Považuji za důležité vás o tom informovat.
(DE) Vážený pane předsedající, pan Schulz požadoval, aby tato otázka byla zařazena na pořad jednání jako zvláštní bod.
Pokud to není možné, pak je mi líto, ale budeme nuceni hlasovat proti.
Rádi bychom na pořad jednání zařadili problém íránského biskupa a zároveň podpořili návrh pana Schulze.
Konec konců, takto to pan Schulz sám navrhoval.
. - Na pořadu jednání už máme dva body.
Ještě jeden tedy můžeme zařadit.
Může to být tento návrh, nebo některý z dalších dvou požadovaných návrhů.
Odsouhlasili jsme dva body a další tři žádosti máme na stole.
Podle jednacího řádu můžeme na pořad jednání zařadit jen tři body. To znamená, že si musíme vybrat mezi případem z Afghánistánu, íránským případem nebo arcibiskupem.
Toto pravidlo je pro nás závazné.
Proto jsem se vás ptal, zda všichni souhlasíte s postupem, že nejdříve budeme hlasovat o afghánském případu.
Pokud tuto žádost schválí většina, zbývající dvě nebudou brány v potaz.
Jsem povinen vás náležitě informovat o procedurálních důsledcích.
Vážený pane předsedající, postrádám logiku v upřednostňování jednoho bodu před ostatními, protože se jedná o tři různé případy, z nichž každý má svou důležitost.
Má skupina, spolu se skupinou GUE/NGL navrhla, aby se konala rozprava o případu íránského homosexuála ve smrtelném ohrožení, a já bych rád našel způsob, jakým bychom se tímto případem mohli zabývat.
Obávám se, že tato situace je důsledkem chybějící koordinace a neuváženého jednání jednotlivých skupin.
V případě Ruska jsme na konferenci předsedů minulý týden učinili jasné rozhodnutí.
Pokud spoluprací, které je podle mého názoru mezi skupinami PPE-DE a PSE dostatek, nedokážeme tento problém vyřešit, aniž bychom se neocitli v takto zamotané situaci, bude asi nutné, aby se obě skupiny nad tímto problémem zamyslely.
Myslím, pane předsedající, že byste měl nalézt spravedlivý způsob, jak se zabývat všemi třemi otázkami najednou.
. - Je to skutečně obtížné, protože na pořadu jednání můžeme mít pouze tři body rozpravy.
Možná bychom ale mohli považovat afghánský a íránský případ za jeden problém "jednotlivců, kteří se nacházejí v ohrožení života."
Tímto způsobem by zůstal nepokrytý jen jeden případ, konkrétně případ arcibiskupa, který bychom mohli projednat jako další bod.
Myslím, že tento postup by byl rozumný.
(DE) Vážený pane předsedající, uděláme výjimku a podpoříme tento návrh.
Dovolte mi jen říci panu Posseltovi, že v žádosti jeho skupiny bylo doslovně uvedeno "namísto Afghánistánu."
Namísto snahy vymanit se z této nepříjemné situace by bylo lepší zvážit důsledky vašich žádostí dříve, než je předložíte. V tomto případě ale, pane předsedající, můžeme podpořit vámi navrhovaný kompromis.
. - Nevidím v tom rozpor, a v případě arcibiskupa můžeme zvolit postup přes předsedu Parlamentu, který tomuto případu také věnuje náležitý prostor a pozornost, aniž bychom museli tuto záležitost zařazovat jako bod jednání v tematické a naléhavé rozpravě.
(Parlament schválil návrh předsedajícího.)
(Plán práce byl tedy stanoven.)
Pořad jednání příštího zasedání: viz zápis
Kontrola uplatňování předvstupních nástrojů z rozpočtu (krátké přednesení)
Následujícím bodem je krátké přednesení zprávy, kterou předkládá paní Kratsa-Tsagaropoulou jménem Výboru pro rozpočtovou kontrolu, o kontrole plnění rozpočtu nástroje předvstupní pomoci (NPP) v roce 2007.
Pane předsedající, pane komisaři, dámy a pánové, chtěla bych nejdříve zopakovat, že nástroj předvstupní pomoci je novým finančním nástrojem Unie, jímž se zaručuje předvstupní pomoc na období 2007-2013 a který nahrazuje nástroje a programy určené kandidátským a potenciálním kandidátským zemím, jmenovitě programy Phare, CARDS, ISPA a další.
Nový nástroj se skládá z pěti částí, které pokrývají priority stanovené v souladu s potřebami přijímajících zemí, jmenovitě se jedná pomoc při transformaci a budování institucí, přeshraniční spolupráce, regionální rozvoj, rozvoj lidských zdrojů a rozvoj venkova.
Zpráva Parlamentu je prvním přezkumem uplatňování tohoto nového nástroje a má dva cíle:
za prvé, více provázat financovaný projekt s předvstupními prioritami, zejména v oblasti životního prostředí, rovnosti mužů a žen, jaderné bezpečnosti a narůstající zaměstnanosti;
za druhé, vyhnout se chybám z minulosti, jako např. těm, které byly příliš pozdě odhaleny při využívání programů PHARE, SAPARD a ISPA v Bulharsku a Rumunsku.
Domníváme se, že jich lze lépe dosáhnout, pokud bude Parlament od počátku důsledně sledovat uplatňování nového nástroje, a z toho důvodu jsme o to v naší zprávě z vlastní iniciativy žádali.
Parlament v tomto návrhu usnesení vyjadřuje svou spokojenost s vysokou mírou realizace závazků IPA v roce 2007 a politování nad závažným zpožděním při přijetí daných nařízení i zavádění programů, k němuž došlo až v roce 2008.
Chtěli bychom rovněž poukázat na to, že úkolem Parlamentu při kontrole předvstupní pomoci není pouze prošetřit, zda byly finanční prostředky využity legitimní způsobem, ale i zhodnotit, zda byly vyhrazeny na priority přistoupení a bylo dosaženo požadovaných výsledků.
V naší zprávě rovněž vyzýváme k nalezení větší rovnováhy mezi projekty zaměřenými na splnění politických kritérií a projekty určenými na sladění země s acquis Společenství a žádáme o posílení horizontálních a regionálních programů.
Rovněž vybízíme k tomu, aby byl kladen větší důraz na boj proti korupci, organizovanému zločinu a nezaměstnanosti, především proti nezaměstnanosti mladých lidí.
Žádáme o více finančních prostředků na posílení práv žen a obecně rovných příležitostí.
Rovněž vyzýváme k většímu posílení přeshraniční spolupráce, neboť napomáhá usmiřování a navazování dobrých sousedských vztahů mezi přijímacími zeměmi navzájem a mezi přijímacími zeměmi a členskými státy Evropské unie.
Na závěr zprávy konstatujeme, že nástroj předvstupní pomoci považujeme za smysluplný a flexibilní mechanismus pro přizpůsobení finanční pomoci kandidátským a potenciálním kandidátským zemím.
Chceme-li však dosáhnout maximální návratnosti, musí nástroj zůstat striktně v souladu s prioritami přistoupení a se sociálními a politickými podmínkami, které jsou pro každou zemi charakteristické.
Z toho důvodu Parlament věří, že při zavádění a přizpůsobování tohoto nástroje sehraje zásadní roli.
člen Komise. - Pane předsedající, jménem Komise bych chtěl Parlamentu poděkovat za příležitost vyjádřit se ke zprávě o kontrole plnění rozpočtu nástroje předvstupní pomoci (NPP) v roce 2007 a rozšířit své díky na zpravodajku, paní Kratsa-Tsagaropoulou, za velmi cennou zprávu, kterou připravila.
V zásadě se můžeme shodnout s poznatky a doporučeními zprávy, které jsou zcela v souladu se stanovisky Komise ohledně co nejlepšího využití finanční pomoci pro západní Balkán a Turecko.
Komise uznává, že programy IPA byly v roce 2007 zahájeny pozdě kvůli opožděnému přijetí právního rámce pro programy IPA.
Mohu vás však ujistit, že Komise vyvinula veškeré úsilí na to, aby vyrovnala zpoždění provádění, a že přípravy struktur řízení a podrobných schémat projektů byly v roce 2008 urychlovány.
V tomto rámci Komise zajistí, aby nástroj IPA přinesl v přijímacích zemích viditelné výsledky.
Rád bych se nyní podrobněji vyjádřil k některým otázkám zmíněným ve zprávě.
Co se týče rovnováhy mezi politickými kritérii a sladěním země s acquis Společenství, Komise již navýšila přidělené prostředky na projekty v oblasti politických kritérií na rok 2008 ve všech zemích a bude v tom nadále pokračovat.
Nicméně v současnosti se potýkáme s finanční krizí, a budeme tedy muset v programech na rok 2009 a 2010 rovněž nalézt vhodnou rovnováhu mezi trvalou podporou politických reforem a finanční pomocí, která bude využita na zmírnění důsledků hospodářského poklesu.
V tomto ohledu zpráva správně určila výzvy způsobené globální finanční krizí a vyjádřila nutnost reakce na úrovni Společenství.
Komise za tímto účelem vytvořila protikrizový balíček IPA ve výši přibližně 250 milionů EUR na konci roku 2008 s cílem vyrovnat půjčky ve výši přibližně 600 milionů EUR od mezinárodních finančních institucí.
Opatření se zaměří na podporu malých a středních podniků v soukromém sektoru, investice do energetické účinnosti a na podporu investic do infrastruktury v rámci vnitrostátních programů IPA a v úzké spolupráci s mezinárodními finančními institucemi.
Komise rovněž zcela souhlasí s nutností ustavit decentralizovaný systém řízení, což bude krok směrem k podpoře vlastnictví a zodpovědnosti kandidátských a potenciálních kandidátských zemí.
Těmto zemím je poskytováno vedení a pomoc, aby mohly vybudovat požadované struktury veřejného řízení a veřejné finanční kontroly.
V souladu se zásadami IPA tvoří nedílnou součást přípravy projektu průřezová témata, jako je ochrana životního prostředí, řádná správa věcí veřejných, rozvoj občanské společnosti, rovnost mužů a žen a nediskriminace.
Organizace občanské společnosti jsou nyní aktivněji zapojeny do vytváření a zahajování projektů.
V roce 2008 spustila Komise nástroj na podporu občanské společnosti, který slouží k podpoře rozvoje občanské společnosti a urychlení regionální spolupráce a byl na něj vyčleněn rozpočet ve výši 130 milionů EUR na období 2008-2010.
Komise sdílí názory zpravodaje ohledně řady otázek, konkrétně například co se týče významu vzdělání, regionální a přeshraniční spolupráce a rovnosti mužů a žen.
Služby Komise zcela přijaly doporučení Parlamentu a těšíme se na to, až s vámi posoudíme dosažený pokrok při našich pravidelných setkáních, na nichž máme příležitost probrat strategie finanční pomoci a jejich uplatňování.
Umožní nám posílit stálý dialog mezi našimi dvěma orgány.
Rozprava je ukončena.
Hlasování se bude konat ve středu, 22. dubna 2009.
19.
Specifický program, který má provést Společné výzkumné středisko prostřednictvím přímých akcí (sedmý rámcový program ES pro výzkum, technologický rozvoj a demonstrace, 2007 až 2013) (hlasování)
Společná pravidla a normy pro subjekty pověřené inspekcemi a prohlídkami lodí a pro související činnosti námořní správy (přepracované znění) - Společná pravidla a normy pro subjekty pověřené inspekcemi a prohlídkami lodí (přepracované znění) - Státní přístavní inspekce (přepracované znění) - Kontrolní a informační systém Společenství pro provoz plavidel - Vyšetřování nehod v odvětví námořní dopravy - Odpovědnost dopravců k cestujícím po moři v případě nehod - Pojištění majitelů lodí pro námořní nároky - Soulad s požadavky na stát vlajky (rozprava)
Dalším bodem je společná rozprava o:
zprávě pana Luise de Grandes Pascuala jménem delegace Evropského parlamentu u dohodovacího výboru o společném návrhu směrnice Evropského parlamentu a Rady, kterou se stanoví společná pravidla a normy pro subjekty pověřené inspekcemi a prohlídkami lodí a pro související činnosti námořní správy, který schválil dohodovací výbor (přepracovaá verze) (PE-CONS 3719/2008 - -,
zprávě pana Luise de Grandes Pascuala jménem delegace Evropského parlamentu u dohodovacího výboru o společném návrhu nařízení Evropského parlamentu a Rady, kterým se stanoví společná pravidla a normy pro subjekty pověřené inspekcemi lodí a prohlídkami lodí, jejž schválil dohodovací výbor (přepracovaná verze) (PE-CONS 3720/2008 - -,
zprávě paní Dominique Vlastové jménem delegace Evropského parlamentu u dohodovacího výboru o společném návrhu směrnice Evropského parlamentu a Rady o státní přístavní inspekci, který schválil dohodovací výbor (přepracovaná verze) (PE-CONS 3721/2008 - -,
zprávě Dirka Sterckxe jménem delegace Evropského parlamentu u dohodovacího výboru o společném návrhu směrnice Evropského parlamentu a Rady, kterou se mění směrnice 2002/59/ES, kterou se stanoví kontrolní a informační systém Společenství pro provoz plavidel, jejž schválil dohodovací výbor (PE-CONS 3722/2008 - -,
zprávě pana Jaromíra Kohlíčka jménem delegace Evropského parlamentu u dohodovacího výboru o společném návrhu směrnice Evropského parlamentu a Rady, kterou se stanoví základní zásady pro vyšetřování nehod v odvětví námořní dopravy a kterou se mění směrnice 1999/35/ES a 2002/59/ES, jejž schválil dohodovací výbor (PE-CONS 3723/2008 - -,
zprávě pana Paola Costy jménem delegace Evropského parlamentu u dohodovacího výboru o společném návrhu nařízení Evropského parlamentu a Rady o odpovědnosti dopravců k cestujícím po moři v případě nehod, který schválil dohodovací výbor (PE-CONS 3724/2008 - -,
doporučení pro druhé čtení o společném postoji přijatém Radou k přijetí směrnice Evropského parlamentu a Rady o pojištění majitelů lodí pro námořní nároky (14287/2/2008 - C6-0483/2008 - (zpravodaj: Gilles Savary) a
doporučení pro druhé čtení ke společnému postoji Rady ohledně přijetí směrnice Evropského parlamentu a Rady o souladu s požadavky na stát vlajky (14288/2/2008 - C6-0484/2008 - (zpravodaj: Emanuel Jardim Fernandes).
Pane předsedající, pane Tajani, dámy a pánové, dnes se přijetím balíčku Erika III blížíme k dokončení úkolu, jenž začal před více než třemi lety.
Pocit, který teď mám, je zcela určitě uspokojení a jsem přesvědčen, že každý, kdo se touto cestou ubíral se mnou, cítí to samé.
Nyní píšeme novou kapitolu dějin Evropy tím, že ji učiníme bezpečnější oblastí v rámci našich moří.
Cílem balíčku Erika III je ochrana našich moří a, jak všichni dobře víte, jeho příčinou byly strašlivé ropné skvrny z tankerů Erika a Prestige, které vážně poškodily pobřeží jižní Evropy.
Poučili jsme se z minulosti a zjistili jsme, že musíme neprodleně jednat, abychom zabránili tomu, že se budou podobné věci opakovat.
Evropa nesmí podceňovat strategickou hodnotu námořní dopravy na své hospodářství: 90 % zahraničního obchodu Evropské unie se uskutečňuje přes moře, stejně jako 40 % obchodu v rámci Společenství.
To vysvětluje všechnu práci, kterou EU musela během několika desetiletí vkládat do rámce pro námořní dopravu.
Jak říkám, nejednalo se o cestu vystlanou růžemi: vůbec tomu tak nebylo, protože i když jsme byli jednotí ohledně společného cíle, původní skrblický přístup Rady cestu ztížil.
Abych však byl spravedlivý, rád bych ocenil pevnou politickou vůli, kterou ukázalo francouzské předsednictví pro dovedení této důležité věci do zdárného konce.
Těžko mohu zdůraznit rozhodující úlohu pana místopředsedy Tajaniho, jehož zásah byl posledním impulsem k dosažení konsensu.
Konečně, avšak v neposlední řadě, bych rád zdůraznil vytrvalost této sněmovny při podpoře evropských zájmů a ochraně občanů, které zastupujeme.
Nyní se zaměřím na samotné téma a rád bych přednesl několik poznámek ke každému z návrhů v tomto souboru opatření.
Nyní vám mohu sdělit, že se většina mých obav rozptýlila.
Dámy a pánové, jedna otázka mne v průběhu jednání velmi znepokojovala, protože se týkala podstatných aspektů tohoto souboru opatření.
Hovořím o nezávislé povaze orgánů a úřadů vytvořených za účelem přijetí nejlepších možných rozhodnutí v co nejkratší době.
Hovořím konkrétně o nezávislém orgánu, který má být vytvořen, aby rozhodl o tom, co je vždy obtížné: zdali poskytnout útočiště lodi v tísni.
Dámy a pánové, vítám právě přijaté závěrečné rozhodnutí.
Věci se mají tak, že každý členský stát stanoví nezávislý orgán se zdroji a pravomocemi potřebnými k přijímání nejlepších možných rozhodnutí v co nejkratším čase.
Jakmile bude provedeno podrobné posouzení rizik, orgán s konečnou platností rozhodne, zdali loď přijme, nebo ji pošle pryč.
V tomto ohledu je vhodné uznat houževnatost pana Sterckxe při práci na tomto obtížném projektu.
Rovněž mě potěšil pokrok v oblasti nástrojů pro sledování lodí, jež jsou zásadní při snižování počtu rizikových situací.
Pokud se týká zprávy paní Vlastové, jíž blahopřeji k její vynikající práci, chtěl bych zdůraznit zásadní zlepšení, k němuž došlo ve stávajícím režimu inspekcí v přístavech Společenství, které se stanou účinnějšími, protože budou založeny na rizikovém profilu.
Rovněž bych pak rád poděkoval panu Kohlíčkovi za jeho ochotu přispět k dialogu a za dobrou práci, kterou vykonal.
Dalším aspektem, který chci zdůraznit, je ambiciózní návrh v oblasti práv cestujících, jež dosud nebyla právem Společenství upravena.
Tohoto pokroku bylo dosaženo na poslední chvíli díky úsilí pana Costy.
Pokud se týká zpráv pana Savaryho a pana Fernandese, jsem potěšen, že se Rada konečně rozhodla opustit zdržovací taktiku, která nevedla k ničemu užitečnému.
Tato změna nám umožnila dosáhnout řešení, přestože jen minimálního.
V každém případě musím říci, že jsem potěšen, protože je tento soubor opatření dokončen.
Konečně se dostávám ke své vlastní zprávě.
Po projednání v Radě byla rozdělena na dva právní nástroje.
Klíčové body mé zprávy mohou být shrnuty následovně: čtvrtou revizí právních předpisů Společenství upravujících činnost inspekčních orgánů jsme uspěli při posilování mechanismů dohledu vytvořením nezávislého posuzovacího výboru se stálými pravomocemi a možností jednat z vlastního podnětu.
Rovněž jsme uspěli při vytvoření spravedlivějšího, pružnějšího systému postihů, který je účinnější než systém předchozí, protože postihuje ty, kdo nejednají tak, jak by měli, ale činí tak i podle závažnosti spáchaných porušení a finančních prostředků dotčené organizace.
Konečně se nám podařilo pokročit ve velmi složité otázce klasifikačních certifikátů stanovením podmínek, na jejichž základě se budou znané organizace uznávat navzájem, ale bez ohrožení námořní bezpečnosti, a prostřednictvím přijetí přísnějších pravidel jakožto referenčních, abychom zajistili nejpřísnější normy, které charakterizují evropská námořní odvětví.
Pane předsedající, Evropská komise zveřejnila své návrhy k balíčku Erika III dne 25. listopadu 2005 a doufám, že budu moci na tomto místě poděkovat komisaři tehdy odpovědnému za dopravu, Jacquesi Barrotovi, protože prostřednictvím tohoto nového souboru opatření velmi ambiciózně pracoval na zlepšení evropské námořní bezpečnosti.
Balíček Erika III dokončuje celkové legislativní úsilí vykonávané po 10 let od tragického ztroskotání tankeru Erika u pobřeží Bretaně.
To umožňuje Evropské unii zaplnit některé původně závažné mezery, aby se stala mezinárodním referenčním bodem, pokud se týká námořní bezpečnosti.
Následkem těchto katastrof mají evropští občané rozezlení těmito katastrofami právo očekávat, že politici budou reagovat tvrdě a razantně, aby zastavili nezodpovědné chování.
Naší ambicí bylo vytvořit odpovědnou oblast, v níž musí každá strana účastnící se námořní dopravy nést spravedlivý podíl odpovědnosti za své rozhodování a jednání a, pokud to bude vhodné, za své chyby a omyly.
Balíček Erika III proto pokrývá několik fází námořní dopravy, přičemž skutečně doplňuje různé návrhy - jedná se o celkový přístup, podle něhož budeme nahlížet na všechny naše zprávy jako na součást nedělitelného celku.
Dnes, když je tato sněmovna požádána, aby vydala své stanovisko o výsledku dohodovacího řízení, které ukončí tento dlouhý proces - více než tři roky práce -, jsme my zpravodajové potěšeni tímto společným přístupem, který nám umožňuje dosáhnout, jak jsem přesvědčena, velmi uspokojivého výsledku.
Ráda bych poděkovala svým kolegům zpravodajům, kteří se všichni zabývali tímto obecným zájmem, než se obrátili ke svým vlastním individuálním zájmům, což nám umožňuje společně dosáhnout dobrého výsledku, což by se nikomu z nás samostatně nepodařilo.
Pokud se týká mé vlastní zprávy, Parlament dostal všechno, co chtěl, téměř ve všech důležitých bodech, které tato zpráva obsahuje, zaprvé proto, že lodi nebudou kontrolovány pouze v přístavech, ale rovněž v kotvištích, jak jsme požadovali.
To je velmi důležité, protože to znamená, že lodi nebudou moci zastavit na místech, o nichž je známo, že na nich existuje možnost vyhnout se inspekcím.
Dále se nám povedlo vytvořit velmi přísný režim provádění inspekcí: členské státy budou mít možnost koordinovat plán inspekcí v následujícím přístavu, kde se má loď zastavit, aniž by se to dotklo inspekcí vysoce rizikových lodí, a interval mezi těmito inspekcemi nesmí přesáhnout šest měsíců.
Nejvíce potěšujícím aspektem našich jednání s Radou je však to, že bude trestáno opakované nesprávné jednání.
Inspekce v našich přístavech mohou uložit opatření pro dočasné odmítnutí příjezdu a zakázat činnost v našich vodách, a možná dokonce i trvalý zákaz, jinými slovy - definitivní zákaz vstupu do evropských přístavů a na evropská kotviště.
Toto opatření se zaměřuje na plovoucí vraky.
Abychom toho dosáhli, bude existovat limit tolerance - hranice nepřijatelnosti, která nemůže být překročena, protože lodě s trvalým odmítnutím přístupu do našich přístavů a kotvišť budou označeny jako plovoucí vraky, což bude mít odrazující efekt.
V tomto bodě jsme dosáhli souhlasu s Radou v dohodovacím řízení, takže dohodovací schůze ze dne 8. prosince byla velmi úspěšná.
Děkuji francouzskému předsednictví rady a Dominiqu Bussereauovi, protože jsem si jista, že to byl osobní závazek a veškerá práce skupin předsednictví, co nám umožnilo předložit dnes velmi uspokojivý výsledek, o jehož sválení mohu bez výhrad požádat Parlament.
Pane předsedající, pane komisaři, dokončujeme práci zahájenou před 10 lety; stále si velmi dobře vybavuji pobouření provázející ztroskotání lodi Erika v prosinci 1999: rychlost, s níž tehdy komisařka de Palaciová předložila návrhy, ve spolupráci s Radou, která byla pod tlakem veřejného mínění alespoň zčásti zodpovědná za zajištění, že byly do června 2002 připraveny první dva soubory opatření, a mnoho dalších věcí, mezi nimi moje zpráva o monitorování a evropské politice monitorování lodí a přístavů sloužících jako útočiště.
Rovněž si dobře pamatuji naše pobouření při katastrofě tankeru Prestige v listopadu 2002 - náhodou jsme právě tehdy měli dílčí zasedání Štrasburku.
Tehdy jsme se divili, proč jsme přijímali všechna ta opatření, pokud se dějí takové špatné věci ve fázi uplatňování.
Parlament tehdy sehrál svou úlohu.
Chtěl bych tuto sněmovnu upozornit na zprávu dočasného výboru pro posílení námořní bezpečnosti, kterému předsedal pan Jarzembowski, v níž jsme objasnili, že přes stávající právní rámec na evropské i mezinárodní úrovni stále musíme zajistit praktické uplatňování a sledování těchto pravidel ze strany lidí na palubách lodí, v přístavech a kdekoliv jinde, aby se zajistilo, že lodi budou co nejvíce bezpečné.
Stále to nešlo dobře, pokud se týká praktického použití těchto pravidel, a Komise tehdy reagovala na otázky vznesené v Evropském parlamentu sedmi návrhy pana komisaře Barrota.
Domnívám se, že jako celek byly úspěšné a chtěl bych také poděkovat panu komisaři Tajanimu za to, že se podle nich zařídil.
To vše bylo podle mne vcelku úspěšné.
Stávající pravidla vylepšují a doplňují dvě zprávy pánů Savaryho a Fernandese.
Tím jsme získali vyvážený soubor opatření.
Rád bych řekl několik věcí ke své zprávě o monitorování lodního provozu.
Stávající síť nazvaná SafeSeaNet poskytuje prostředky pro výměnu informací, což umožňuje členským státům vzájemnou komunikaci a výměnu informací.
Všechny lodě musí být vybaveny AIS, automatickým systémem poskytujícím informace o lodích připlouvajících do evropských vod, což nám umožňuje lokalizovat a potlačit rizika.
AIS je proto přínosem také pro rybářská plavidla, přičemž zvyšuje jejich bezpečnost.
Znovu trváme na tom - a domnívám se, že je to velmi důležité -, aby se s posádkou lodi v případě nehody zacházeno slušně a nebyli mylně považováni za zločince.
Rovněž jsme zpřísnili dohodu pro přijetí lodí v tísni.
Již jsme věděli, že budeme potřebovat plány, ale nyní potřebujeme i orgán, takový, který tyto plány pouze nenavrhuje, ale také se stará o jejich realizaci.
Tento orgán se musí skládat z odborníků, musí mít pravomoci činit nezávislá rozhodnutí a být ze své povahy trvalý.
Proto bychom ho již měli mít k dispozici, než abychom ho narychlo z nouze vytvářeli v případě nehody.
Pane komisaři, stále čekáme na režim odškodnění přístavů poskytujících útočiště za způsobené škody, ale spoléhám na vás, že k tomuto tématu předložíte ve vhodný čas návrh.
Prací na tomto tématu jsme tedy strávili 10 let.
Nyní tak činíme, aniž by na nás tlačila nějaké katastrofa.
Rád bych poděkoval slovinskému i francouzskému předsednictví, jak již učinila paní Vlastová.
Jsem přesvědčen, že by bez nich nebylo možné žádné rozhodnutí, ale rovněž bych rád zdůraznil velkou houževnatost Parlamentu a jeho jednotu při prosazování svých stanovisek k mnoha otázkám.
Proto bych chtěl poděkovat všem svým kolegům poslancům, kteří se na tom podíleli. Stínovým zpravodajům, zpravodajům a všem ostatním.
Všichni si dnes vzpomínáme na někoho, kdo mezi námi již není, ale kdo v práci na tomto souboru opatření sehrál obrovskou úlohu, tedy na pana Piecyka.
Rád bych mu vyjádřil své vřelé díky posmrtně.
Dámy a pánové, nemůžeme vydat směrnici zakazující nehody, ani nikdo nemůže prohlásit, že na moři již nebudou bouře, ale domnívám se, že vše, co mohou politici učinit pro zlepšení námořní bezpečnosti, je nyní hotovo.
Vážení kolegové, milé kolegyně, námořní katastrofy lze v oboru dopravy označit za nejničivější události, které se jednorázově odehrály.
Námořní doprava je spojena od mýtických dob s řadou pověr a tradic.
Až do nedávné doby byla řízena různými pravidly.
Postupně ze zvykového práva mimo jiné Mezinárodní námořní organizace (IMO) vytvářela stále jasnější předpisy.
Jejich tvorba nebyla nijak samoúčelná.
Mají zajistit bezpečnost dopravy zboží i osob, upřesňují technické požadavky na lodi a infrastrukturu, pravidla plavby a jiné.
Jiné předpisy - mimo jiné nedávno diskutované v Evropském parlamentu - sjednocují minimální požadavky na proškolení osádky.
Další se snaží vyloučit možnost vzniku námořních katastrof.
Přes všechna technická opatření však může k mimořádným událostem velkého rozsahu dojít.
Až do havárie tankeru Prestige si státy Evropské unie otázku nutnosti sjednotit důsledně technické vyšetřování nehod v odvětví námořní dopravy neuvědomovaly.
Neschopnost vyšetřit havárii Prestige, respektive zhodnotit jednoznačné příčiny této mimořádné události, ukázaly nutnost sjednotit metodiku vyšetřování.
K tomu patří stanovit pevně termíny zahájení a ukončení vyšetřování a strukturu závěrečné zprávy.
Patří sem jistě i ustanovení objektivní vyšetřovací komise.
Ve směrnici bylo nutno provázat jednotlivé části s požadavky IMO i ostatních materiálů třetího námořního balíčku a zároveň využít ustanovení jiných závazných materiálů platných v Evropské unii, např. v oblasti utajení osobních dat.
Domnívám se, že v dohodovacím řízení se podařilo dosáhnout velmi zdařilého řešení všech dosud otevřených otázek včetně jasné formulace požadavku slušného zacházení s osádkou havarované lodi.
Zde je použita formulace shodná s odpovídající částí Sterckxovy směrnice, tj. kontrolní a informační systém Společenství pro provoz plavidel, ostatně o tom se trošičku zmiňoval i můj kolega.
Závěrem bych rád poděkoval za kolegiální přístup k práci autorům pozměňovacích návrhů, za velmi vstřícný postoj pracovníkům z Evropské komise i jednotlivých předsednických zemí, tj. Německa, Slovinska a Francie, kteří se na práci podíleli.
Velkou zásluhu na kvalitě textu mají i odborní asistenti, mimo jiné mi byli oporou v práci v první fázi například Hannes Kugi a v dohodovacím řízení obdivuhodně neúnavná Katrin Huber.
I díky jim je výsledná směrnice prakticky použitelným materiálem, který lze jen doporučit pozornosti odborné veřejnosti.
Pane předsedající, pane komisaři, dámy a pánové, dnes, na tomto zasedání uzavíráme dlouhý kus práce a jsem přesvědčen, že bychom všichni měli být spokojeni s dosažným výsledkem.
Měli bychom být spokojeni z mnoha důvodů, jimiž jsou ty, které se týkají celé Unie,protože je zřejmé, že bude Evropské unii umožněno vytvářet vlastní regionální regulační oblasti, pro jejichž správu již existují mezinárodní normy, a dostat se mezi členské státy a mezinárodní organizace při vytváření pravidel, což musí být v nezbytných případech učiněno.
Kromě toho je jasné, že to bylo nezbytné.
Naneštěstí to objasnily nehody, které tento proces odstartovaly.
Dosažený výsledek podle mě neuspokojí každého v tom smyslu, že se jedná o úctyhodný kompromis v rámci dlouhotrvající práce, jíž se svým způsobem zúčastnily všechny orgány - Komise, Parlament a Rada, přičemž všechny hájily zájmy, které mají zastupovat.
To zajistilo, že celé odvětví a celý rámec námořní bezpečnosti dnes učinily velký krok vpřed.
Konečně jsme měli mí kolegové a já tu čest a příležitost zabývat se konkrétnějšími problémy.
Bylo mým úkolem a potěšením zabývat se odpovědností dopravců v případě nehody, jíž se účastní cestující na palubě.
Musím samozřejmě přiznat, že jako vždy výsledek nenaplňuje naše stanovené ambice, ambice, které se někdy dokonce jevily jako splnitelné.
Ambicí bylo rozšířit pokrytí a ochranu všech, kteří se nachází na palubě lodi, ať již v mezinárodních vodách, teritoriálních vodách, nebo na řekách.
Avšak realita situace vyžadovala, aby byla působnost částečně zúžena.
Jsem si toho vědom, ale nemohu nepoukázat na to, že v tomto souboru opatření něco chybí, vzhledem ke skutečnosti, že mnoho lodí, které se volně pohybují mezi řekami a moři, není tímto způsobem upraveno, a to je určitě otázka, která by měla být nějak vyřešena.
Jsem si jist, že podle těchto pokynů Komise co nejdříve vypracuje příslušné předpisy.
Stanovili jsme si raději delší lhůtu pro zajištění, že budou upraveny rovněž cesty po domácích vodách.
Tento problém týkající se lhůt je problémem přechodných období a pravděpodobně se jedná o otázku, kterou jsme podcenili.
Obávám se, že nám hrozí jejich přílišná délka, a že proto budeme muset ještě dlouho čekat.
Avšak je lepší, že v tomto případě existují, než kdyby se nic nezměnilo.
Dalším hlavním bodem diskuse - a bodem, kterého jsme dosáhli - je, že ochrana začíná v určitou dobu.
Našim spoluobčanům můžeme nyní skutečně sdělit, že když se nalodí, budou v základním rozsahu chráněni od roku 2012, nehledě na to, kam cestují.
Abych to shrnul, rovněž z tohoto hlediska se nám podařilo, aby se všichni občané cítili o něco více jako Evropané, protože se jim stejné ochrany dostane na jakémkoliv moři, na jakémkoliv místě a na jakékoliv lodi.
Pane předsedající, pane komisaři, nyní jsme na konci legislativního maratonu, který, jak již bylo řečeno, trval deset let a který, jak jsme připomněli v dopolední rozpravě, dostal nevhodné jméno Erika III.
Je nevhodné, protože po Erice to byl Prestige, po Prestige to byl Tricolor a po Tricoloru se naneštěstí odehrálo mnoho dalších námořních katastrof v evropských vodách i mimo ně.
Kromě toho je nevhodné, protože, jak poukázal pan Sterckx, jedná se především o chladný právní předpis - jinými slovy postrádá zaujetí, excesy a polemiky rozpoutané následkem katastrof, jako byly Erika a Prestige.
Domnívám se, že je třeba za mnohé ocenit pana Barrota a Komisi, že tento předpis navrhly, ale bylo to rovněž velmi obtížné.
Členské státy se přímo nepřiklánějí k právní úpravě oblasti, jako je tato, dokud se nic závažného nestane; někdy to naopak s právními předpisy v případě nehod přehánějí.
V každém případě se jedná o skutečně významný právní předpis, protože obsahuje sedm dokumentů.
Jeho cílem je učinit z evropského námořního prostoru - nebo raději prostoru členských států - jeden z nejbezpečnějších na světě.
Tento cíl ospravedlňuje, že se rovněž jedná o jednu z nejfrekventovanějších oblastí na světě a z geografického hlediska je jednou z nejsložitějších.
Nachází se v něm mnoho průlivů, včetně Bosporu, Gibraltaru a Pas-de-Calais - jimiž každý den propluje 800 obchodních lodí -, které náleží mezi největší přístavy na světě.
Proto nás čekalo hodně práce, abychom zajistili, naneštěstí nikoliv konec nehod - život bude vždy náhoda -, ale to, že si budeme jisti, že jsme učinili, co bylo v našich silách, abychom jim zabránili a abychom potrestali jejich příčiny.
Struktura tohoto souboru opatření je jednoduchá: jedná se o účinný kruh, v němž každý článek dopravního řetězce - od státu přístavu pojistitele, přes nájemce, klasifikační společnost a stát vlajky - odpovídá za své jednání, a určitým způsobem tlačí - nebo na to aspoň sázíme - na očištění dopravních podmínek a zajištění, že se budou využívat pouze odpovědní dopravci, kteří plní normy.
Při těchto úvahách by možná bylo vhodné založit náš model, pokud se týká jeho obecných zásad a struktury, na tom, o co se snažíme učinit v oblasti financí: finanční ratingové agentury jsou právě tak nevhodné jako námořní klasifikační společnosti.
Některé členské státy poskytují vlajky podle práva výběru, nebo hostí daňové ráje, jak jsou známé ve světě financí.
Někteří operátoři nejsou vítáni v námořní oblasti a budou uváděni na černých listinách nebo zakazováni.
Jedná se tedy o exemplární právní předpis, a kromě toho předpis, který na mezinárodní úrovni zapadá do rámce Mezinárodní námořní organizace.
Rád bych rovněž uvedl, že se z politického hlediska jedná o pozoruhodný úspěch Společenství, protože spojení mezi Komisí a Parlamentem umožnilo vytvořit velmi složitý dokument a právní předpis, u kterého byly členské státy velmi zdrženlivé.
Rád bych poděkoval panu Tajanimu a Komisi.
Rovněž bych chtěl poděkovat francouzskému předsednictví, protože si myslím, že si pan Bussereau uvědomil, že by to mohlo být pro francouzské předsednictví velmi důležité, a rád bych poděkoval všem svým kolegům poslancům, protože všichni vědí, že jsme použili úskoky a kouzelné triky, abychom se dostali do této fáze.
Podařilo se nám navrhnout takový soubor opatření, jak jsme byli jednotní, a ukázali jsme solidaritu do takové míry, že někteří kolegové poslanci, řekněme, zdědili černé pasažéry, jako například můj text a text pana Fernandese, které Rada nechtěla.
Pro jsme, dámy a pánové, uspěli.
Rád bych zašel do podrobností své zprávy, ale domnívám se, že budu mít čas mluvit na konci, což mi k tomu poskytne příležitost.
(Potlesk)
Pane předsedající, pane komisaři, dámy a pánové, diskuse o balíčku pro námořní bezpečnost Erika III se pomalu uzavírá.
Tento proces je více než tři roky starý a během této doby jsme se velmi silně zasazovali o větší bezpečnost cestujících, oceánů, moří a námořních tras.
Panoval názor, že jako Portugalec a Madeiřan jsem byl obzvláště zavázán tomuto projektu a jeho cíli: zajistit, aby členské státy konzistentně plnily své povinnosti jakožto členové Mezinárodní námořní organizace (IMO), přijímaly úmluvy této organizace a zcela uplatňovaly jejich povinná ustanovení.
Jednání o tomto procesu byla obtížná.
Pro Parlament byl balíček Erika III vždy jen souborem opatření, a nikdy sbírkou opatření spojených dohromady.
Při prvním čtení přijal Parlament některé pozměňovací návrhy.
Mezi ně patřila povinnost státu vlajky zajistit řádnou odbornou přípravu inspektorů a vyšetřovatelů a vytvořit kapacity pro posuzování, schvalování a povolování stavby lodí a zařízení, povinnost členských států získat dokumenty o souladu lodí s mezinárodními normami - pokud není loď nově postavená, musí členský stát kontaktovat předchozí stát vlajky a požádat ho o předání nezbytných dokumentů a údajů - a udržovat databázi loďstva, která musí obsahovat hlavní technické údaje o každé lodi, včetně porušení požadavků IMO.
Dosáhli jsme tedy politické dohody o šesti z osmi návrhů.
Je třeba schválit ještě můj návrh a návrh pana Savaryho.
Nyní jsme se dohodli na tom, jak by tyto dva návrhy mohly být začleněny do konečného znění balíčku Erika III.
Díky Parlamentu a jeho úsilí, díky slovinskému, a zejména francouzskému předsednictví - jemuž děkuji - a konečně společné vůli nás všech můžeme nyní uzavřít tento třetí balíček o námořní bezpečnosti.
Je důležité zdůraznit ratifikaci mezinárodních úmluv v tomto procesu za použití vnitrostátních postupů.
To byl postoj, který jsme podporoval s ohledem na různé ratifikační systémy existující v různých členských státech.
Aniž by se čekalo na to, až se auditní systém IMO stane povinným, členské státy musí takovému auditu podrobit své námořní orgány a zveřejnit výsledky.
Členské státy uvedou do praxe systém řízení kvality týkající se jejich námořních orgánů, který bude certifikován podle mezinárodních norem.
Před schválením, že bude loď nést příslušnou vlajku, musí členský stát zkontrolovat, splňuje-li mezinárodní pravidla.
Členské státy musí zajistit, aby byly lodě plující pod jejich vlajkou a zadržené v důsledku inspekce státu přístavu uvedeny do souladu s příslušnými úmluvami IMO.
Objevuje-li se vlajka členského státu na černé nebo šedé listině Pařížského memoranda o porozumění o státní přístavní správě po dva následující roky, musí předložit Komisi zprávu o důvodu nedostatečného konání.
Současně se společným postojem potvrdí členské státy ve společném prohlášení svůj závazek ratifikovat hlavní mezinárodní úmluvy o námořní bezpečnosti do 12. ledna 2012, uplatňovat kód státu vlajky IMO a příslušný režim auditu pro námořní orgány a podporovat IMO v úsilí o povinné používání těchto nástrojů na celém světě.
Abych uzavřel, pane předsedající, dámy a pánové, přijetí tohoto třetího balíčku je významné vítězství v rámci evropského legislativního postupu.
Komise, Rada a Evropský parlament podaly návrhy, diskutovaly a došly k dohodě a přijaly dokument zlepšující život občanů a podniků, podporující lepší bezpečnost na mořích a oceánech a připravující naši budoucnost.
To, že jsem se na tomto procesu podílel, pro mne bylo velkou ctí.
Když budeme o tomto souboru opatření hlasovat v krátké době, uctíme oběti všech minulých i nedávných námořních tragédií: od Prestige po Eriku, od Bolamy po Estonii.
Rovněž tím přispějeme k zamezení podobných událostí v budoucnu nebo k omezení jejich následků.
Pane předsedající, dnes jsme dokončili obtížný úkol, Parlament, Rada a Komise společně urazily dlouhou cestu doprovázenou obtížemi, jež bylo třeba překonat, technickými problémy a některými nikoliv bezvýznamnými konflikty.
Nyní bych se rád obrátil nejen na všechny své kolegy poslance v této sněmovně, kteří zpečetí naši práci na zavedení nového námořního balíčku, ale také na všechny občany Evropské unie, které zastupujete.
V předvečer evropských voleb vyšlou evropské orgány uzavřením této složité otázky jasný signál všem evropským občanům.
Úkolem evropských orgánů je vytvářet pravidla jako odpověď na otázky vznesené veřejností.
Pokud se tak stane, mohou překonat obtíže a dosáhnout dohody pro lepší budoucnost půl miliardy Evropanů, kteří v Unii žijí.
Jsou schopni vyslat jasné poselství pro zaručení bezpečnosti.
Jsou schopni vyslat jasný signál k ochraně životního prostředí.
Mohou vyslat signál k ochraně práv cestujících.
Je v jejich silách vyslat signál k ochraně společností a zajistit dodržování pravidel.
Protože v Evropě naše právní systémy tradičně vycházejí ze železných právních jistot, zavedení nových pravidel námořního odvětví znovu poskytne evropským občanům pravidla, pravidla, jež mohou respektovat, pravidla, která zlepší podmínky v odvětví dopravy, lepší podmínky pro toto důležité odvětví ovlivňující moře.
Chtěl bych zdůraznit význam vašeho hlasování o tomto souboru opatření, o jeho vlastním obsahu, protože představuje politický signál vyslaný evropskými orgány.
Rozsah tohoto rozhodnutí přesahuje naše okamžité potřeby, přesahuje otázky, jimiž se právě zabýváme, které jste se rozhodli se souhlasem Komise a Rady přeměnit v pravidla.
Rád bych připomenul: je to politické rozhodnutí, signál, který vysíláme evropským občanům, aby svým orgánům důvěřovali, neboť jsou schopny problémy řešit a vyřešit.
Takže bych určitě rád poděkoval zaměstnancům Komise, že umožnili, především komisaři Barrotovi a pak i mně, co nejefektivnější práci.
Chci poděkovat francouzskému a slovinskému předsednictví.
Chci poděkovat panu Bussereauovi za všechno úsilí, kterým přispěla v nejsložitějších fázích jednání, a rovněž bych rád zdůraznil významnou práci všech zpravodajů, Výboru pro dopravu a cestovní ruch a Parlamentu jako celku.
Moje patří rovněž panu de Grandes Pascualovi, paní Vlastové, panu Sterckxovi, panu Kohlíčkovi, předsedovi panu Costovi, panu Savarymu - kterému ještě jednou děkuji za jeho práci, panu Fernandesovi za jeho přispění a jeho schopnost konečně uzavřít jednání překonáním dokonce záškodnických a zpomalujících přístupů při pokusu o poskytnutí nějaké reálné odpovědi veřejnosti.
Pro nás bylo výzvou konsolidovat evropské právní nástroje pro boj proti nelegální námořní dopravě a pro předcházení námořním nehodám a znečištění našich moří.
Nyní musíme využít všech právních nástrojů v oblasti námořní dopravy, které máme k dispozici, abychom zabránili opakování nehod, jež nás přiměly k akci.
Tyto nástroje se týkají zejména státu vlajky, který nese prvotní odpovědnost za námořní bezpečnost, a politické linie, která byla navržena.
Všechny evropské státy vlajky musí být bez výjimky na bílé listině a vlastnit nástroje vytvořené za tímto účelem.
Konsolidovaný rámec evropských akreditací klasifikačních společností nám rovněž umožní účinnější kontrolu naší námořní dopravy.
Další prostředky se použijí pro stát přístavu.
Některé lodě a dopravní společnosti již nesmí být v našich vodách vítány, protože neodpovídají minimálním bezpečnostním předpisům.
Na pobřežní státy se vztahuje ještě jeden soubor opatření: účinné monitorování lodí na krátkých i dlouhých trasách představuje zásadní preventivní nástroj.
Posílená pravidla o poskytování útočiště lodím v tísni zajistí, že budeme moci předcházet tomu, že se nehody změní v ekologické katastrofy.
V zájmu prevence musíme jednat a současně přijmout odpovědnost za následky nehod a poučit se z nich.
Lodní společnosti přijmout adekvátní politiky pojištění odpovědnosti třetích stran a cestujících.
Společný vyšetřovací rámec nám také poskytne optimální zpětnou vazbu ohledně nehod, abychom se z nich mohli poučit.
Je nepochybné, že rizika nemohou být z námořní dopravy zcela odstraněna, stejně jako z ostatních odvětví, ale je povinností zákonodárce, povinností kohokoliv, kdo zastupuje veřejnost, dělat vše pro jejich omezení na nejnižší možnou úroveň.
Jsem přesvědčen, že toto je náš společný cíl.
Jsem přesvědčen, že jsme učinili krok k tomu, že se bude jedna o oblast důležitou podle jakýchkoliv norem.
Soubor opatření, který byste měli přijmout, určitě představuje velký posun správným směrem a - připomínám - důležité politické sdělení, důležitý důkaz vůle evropských orgánů odpovědět na otázky 500 milionů občanů.
Velmi vám děkuji, pane předsedající; pane místopředsedo, dámy a pánové, dovolte mi jménem mé skupiny nejprve poděkovat všem zpravodajům nikoliv pouze za jejich práci, ale rovněž za to, že jsme dosáhli toho, co jsme si stanovili, zejména zacházet s návrhy jako se souborem opatření.
Tím jsme donutili Radu, aby se na nás obrátila, protože jak víte, Rada nakonec nechtěla dva návrhy přijmout.
Pouze společným postojem se nám podařilo přesvědčit Radu, aby tyto dva dokumenty přijala, a uspěli jsme.
Sdílím názor pana místopředsedy, že je tento soubor opatření velkým úspěchem občanů.
To bychom měli říkat také v rámci volební kampaně.
Když se dívám okolo, není zde nyní tolik poslanců jako při odpolední rozpravě, přestože sestavení tohoto souboru opatření bylo jedním z největších úspěchů Výboru pro dopravu a cestovní ruch.
Občané možná někdy nechápu, proč zde sedíme tak dlouho a proč všechno tak dlouho trvá.
Zde se však mohou přesvědčit, že se tento soubor opatření skládá z pravidel monitorování, pravidel pro klasifikační společnosti, vyšetřování nehod, pojišťovacích povinností, státní přístavní inspekce a státní kontroly vlajek.
Musíme zpřísnit tyto požadavky pro všechny rozdílené aspekty, abychom, pokud to bude možné, předcházeli nehodám, a pokud k nehodám dojde, abychom byli schopni reagovat rychle.
Pane Sterckxi, rád bych vám ještě jednou srdečně poděkoval, protože jste byl zpravodajem zvláštního výboru, kterému jsme měl čest předsedat, a sešli jsme se znovu po ztroskotání Prestige, abychom projednali, co je třeba dále zlepšit.
Komise prostřednictvím pana Barrota Naše návrhy v podstatě přijala a skutečně jsme je dokončili prostřednictvím legislativního postupu.
Proto můžeme mít opravdu radost, že jsme se byli po všech těch letech schopni dohodnout na třetím námořním balíčku.
Avšak dovolte mi dvě poznámky.
Zaprvé bychom měli poděkovat Dominiqu Bussereauovi, který jako francouzský ministr přenesl tento soubor opatření přes závěrečné překážky, čímž mu umožnil uspět.
Měli bychom ho za to zvlášť ocenit.
Pane místopředsedo, všechny oči se teď upírají na vás!
Vy, Komise a vaše Evropská agentura pro námořní bezpečnost nyní musíte zajistit, že jej budou členské státy také uplatňovat a používat.
Pouze tak, že to, na čem jsme se dohodli, bude skutečně používáno, uspějeme při prevenci opakování nehod, jako byly nehody Eriky a Prestige.
Za to bychom měli bojovat.
Děkuji mnohokrát.
Pane předsedající, na cestě do této sněmovny to byl opravdový závod.
Ve své kanceláři jsem poslouchal pana místopředsedu Tajaniho a další řečníky a myslím, že musím poblahopřát všem zpravodajům i Komisi.
Stejně jako pan Tajani bych rád vřele a vděčně ocenil práci komisaře Barrota, která byla velmi důležitá, a rovněž dobrou vůli prokázanou francouzským předsednictvím.
Chtěl bych nyní říci, že tento balíček o námořní dopravě zavede v Evropě zásadní změny a podpoří kvalitu a transparentnost v odvětví námořní dopravy.
Tak se podle mého přesvědčení zajistí, že již nikdy nezažijeme nedostatečnou transparentnost, jako tomu bylo v minulosti po dvou strašných nehodách Eriky a Prestige, zejména nedostatečnou transparentnost v případě nehody Prestige.
V této souvislosti je zárukou zpráva pana Kohlíčka, jejímž jsem byl stínovým zpravodajem - je skutečnou pojistkou -, že vyšetřování v námořní oblasti mohou být v budoucnosti prováděna zcela transparentně.
Zajistí, že my všichni - široká veřejnost a orgány - budeme znát příčiny, nebo co se odehrálo po každé nehodě, aby nemohly být opakovány stejní chyby a že všechno, co se nepovedlo, bude moci být napraveno.
Evropa musí jít v této oblasti dále a jsem si jist, že naše práce zde nekončí, protože jsme vždy byli vedoucí silou a rovněž proto, že námořní doprava nepřestane narůstat.
Děkuji vám, pane předsedající, rovněž já bych chtěla poblahopřát zpravodaji k výsledku, jehož zde bylo dosaženo, a poděkovat francouzskému předsednictví za jeho úsilí.
Dosažený výsledek je velkým úspěchem pro životní prostředí a evropskou lodní dopravu.
V posledních letech to byla zejména EU, kdo prostřednictvím právních předpisů a úsilí v Mezinárodní námořní organizaci stanovil normy pro dopad lodní dopravy na životní prostředí.
Lodní doprava je celosvětovou činností a kvůli rovné hospodářské soutěži a životnímu prostředí je důležité stanovit společná globální pravidla.
Avšak EU by se mohla ujmout vedení a stanovit normy požadováním přísnějších pravidel.
Musíme zajistit, že budou členské státy EU plnit dohody IMO, a to činíme prostřednictvím legislativního balíčku, který zde uzavíráme.
Sedm směrnic ve třetím balíčku zabrání znečištění, zajistí koordinovanější reakci na nehody a znemožní neodpovídajícím lodí vstup do vod EU.
Jako stínová zpravodajka za svou skupinu jsem zvláštní pozornost věnovala směrnici o státní přístavní inspekci a směrnici o vyšetřování nehod a ráda bych poděkovala dvěma zpravodajům, paní Vlastové a panu Kohlíčkovi, za jejich prospěšnou a úspěšnou práci.
Získali jsme lepší metody lodní inspekce, takže nejméně způsobilé lodě budou kontrolovány nejčastěji, a získali jsme metodu vyšetřování nehod, která poskytne právní ochranu těm, kteří se jich zúčastnili, tedy svědkům, a která bude rovněž znamenat, že to, co jsme se naučili z vyšetřovacích zpráv, bude v budoucnosti využito, a také výměnu informací mezi členskými státy.
Děkuji vám, pane předsedající, máme skutečný důvod vyjádřit naše nejhlubší uspokojení s námořním balíčkem a rád bych vám za svou skupinu poděkoval za výbornou práci odvedenou v této oblasti zpravodaji, Komisí a Radou.
Nyní se lodní inspekce dotknou především velkých lodí a já bych se rád zmínil o problému malých lodí.
Máme zvláštní orgány pro provádění inspekcí, ale nemáme dostatečně jasná pravidla pro způsobilost těchto lodí k plavbě nebo pro případy, kdy má být inspekce provedena.
To se týká zejména rybářských plavidel, malých rybářských plavidel, která jsou přestavována, ať již pro pokračování v rybolovu, tak k využití pro účely cestovního ruchu.
To často zahrnuje nárůst hmotnosti a velikosti motoru, což vychyluje těžiště a snižuje způsobilost k plavbě, a v mé zemi, Dánsku, jsem v důsledku toho zažili mnoho tragických nehod.
Je třeba, abychom zavedli pevné požadavky pro všechny lodě, ať již jsou nové nebo přestavěné, podle nichž budou muset podstoupit zkoušky způsobilosti k plavbě.
Proto chci, stejně jako pan Costa, požádat Komisi, aby tato ustanovení co nejdříve rozšířila na kontrolu a schvalování typu tak, aby zahrnovaly tyto typy lodí.
Pane místopředsedo, dámy a pánové, my, skupina Zelených/Evropské svobodné aliance, tento závěrečný kompromis podporujeme.
Jsme potěšeni, že zvítězil Parlament a o osmi legislativních návrzích v rámci jednoho balíčku se bude hlasovat společně.
Rád bych srdečně poděkoval všem zpravodajům za jejich spolupráci.
Námořní bezpečnost naléhavě potřebuje přísnější evropské právní předpisy, aby byly předcházením nehodám chráněny životy a zabránilo se ekologickým katastrofám.
Nikdy se nesmí opakovat nehody jako v případech Eriky nebo Prestige.
Státní přístavní inspekce znamená, že lodě zastavující v přístavech EU mohou být lépe monitorovány a - to je podle nás důležité - tyto lodě mohou čelit postihům, pokud nebudou splňovat bezpečnostní pravidla.
Monitorování lodí v teritoriálních vodách je velmi důležité zejména v ekologicky citlivých oblastech, protože znečištění moří a oceánů nezná hranice.
Proto je nezbytně nutná přeshraniční akce.
V úpravě odpovědnosti ve prospěch cestujících na osobních lodích je naneštěstí obsažena pouze regulace pro oblast moří.
My Zelení bychom byli rádi, kdyby se uplatňovala i na vnitrozemské vodní cesty.
Konečně jsme potěšeni, že po dlouhém zpoždění Rada rovněž rozhodla o povinnostech státu přístavu a pojištění a odpovědnosti majitelů lodí.
S tímto přístavním souborem opatření jsme významně pokročili, přičemž víme, že tato pravidla musí být v budoucnu nadále vylepšována.
Pane předsedající, dámy a pánové, opakované nehody a nárůst dopravy nebezpečného zboží po moři soustavně způsobuje naléhavé otázky týkající se posílení bezpečnostních předpisů upravujících všechny mořské úžiny v Evropské unii a zdroje potřebné k prosazování těchto pravidel.
Zejména je vhodné klasifikovat tyto průlivy a přístupové cesty k nim v souladu s postupem navazujícím na zóny Seveso, protože se doprava musí ubírat cestou snižování nákladů za jakoukoliv cenu.
Komise a Rada pod tlakem hospodářských katastrof způsobených finanční krizí konečně uvažují o zpochybnění daňových rájů.
Pokud to bude uvedeno do praxe, bude se jednat o skutečně velký pokrok.
Stejně tak - kolik dalších námořních a ekologických katastrof budeme potřebovat, než Komise, Rada a tento Parlament konečně obrátí svou pozornost k dlouhodobému skandálu vlajek podle práva výběru?
Možná by bylo pro evropské voliče rozumnější, kdyby naplnili Parlament více poslanci, kteří se více zajímají o práci ve prospěch bezpečnosti svých spoluobčanů, než o podporu volného obchodu ničícího lidi i životní prostředí.
jménem skupiny IND/DEM. - Pane předsedající, loni v září jsem upozorňoval na to, jak by se elektronické údaje o lodích požadované v těchto zprávách mohly snadno dostat k pirátům operujícím u somálského pobřeží.
Nebyla tomu věnována pozornost.
Tyto zprávy byly pozměněny, ale nikoliv vylepšeny.
Ve skutečnosti si odporují.
Zkusím to znovu.
Zatímco pan Stercx usiluje o to, aby přístavy neposílaly lodě pryč, pan Savary tvrdí, že jim mohou odmítnout vstup, pokud nebudou mít pojišťovací certifikáty.
Dále tomu odporuje paní Vlastová, která rozšiřuje přístavní inspekci i na kotviště.
Pokud tedy loď bez dokumentů kotví u pobřeží, a poté je ohrožena extrémním počasím, musí jí být povolen vstup, protože pan Sterckx zřídil právo na poskytnutí útočiště lodi v tísni.
Tím se dostaneme do situace, kdy si plavidlo s nebezpečným nákladem najde cestu do přístavu pomocí využití těchto protimluvů.
Co se stane, pokud důsledkem této situace bude závažná nehoda, kvůli níž se uzavře velký přístav?
Bude se náhrada uváděná panem Sterckxem vztahovat na vše výše uvedené a v každém případě - kdo to zaplatí?
Tyto zprávy je třeba zcela přepracovat.
Konečně Fernandesova zpráva obsahuje různá doporučení IMO.
Dobře - Spojené království je již podepsalo - ale EU chce doplnit vlastní databázi lodí, k čemuž bych měl já i další lidé námitky.
Říkám "bych", protože Fernandesova zpráva má být přijata bez hlasování.
To je demokracie?
Co se vlastně stalo se všemi těmi poznámkami pronesenými zde ráno, že toto je sněmovna, která mění právní předpisy?
(FR) Pane předsedající, dámy a pánové, rád bych poblahopřál všem zpravodajům, kteří reagovali na obsáhlé otázky způsobené výzvami v oblasti námořní bezpečnosti a vyrovnali se s našimi úkoly.
Všichni si pamatujeme katastrofy ropného tankeru Erika v roce 1999 a lodi Prestige v roce 2002 a jejich tragické ekologické, společenské a hospodářské důsledky.
Nový arzenál právních předpisů k ochraně Evropanů před námořními katastrofami konečně spatří světlo světa, přičemž stanoví zejména systematické inspekce nejstarších lodí, povinné pojištění odškodnění obětí ekologických katastrof a rovněž audity vlajek evropských zemí, které jsou, jak všichni víme, stále příliš často vlajkami podle práva výběru.
Byl nejvyšší čas přijmout tato opatření, která vskutku omezují velký manévrovací prostor, který měli majitelé lodí po celá staletí.
Ukončí beztrestnost majitelů plovoucích vraků a inspekce se na takové lodi mnohem více zaměří na tyto lodě, čímž se zvýší jejich účinnost.
O bezpečnosti moří a oceánů není možné jednat: je to bezpečnost, nikoliv peníze, zisk a neomezený obchod, co by mělo být hlavní referenční hodnotou.
Jen jedno mě mrzí.
Bude trvat velmi dlouho, než se všechna tyto nové represivní a preventivní právní předpisy začnou uplatňovat.
Jako poslanec Evropského parlamentu za oblast severozápadu, jejíž pobřeží dlouhé, jsem potěšen, že mohu hlasovat pro tento třetí námořní balíček, a jsem na to hrdý.
(EL) Pane předsedající, soubor sedmi návrhů o lodní dopravě je důležitým prvkem při předcházení nehodám a při zajišťování účinné reakce v případě nehod.
Pokud se týká těchto nehod, rád bych jakožto stínový zpravodaj odkázal zejména na to, co bylo dohodnuto ohledně útočišť pro lodě v tísni.
Rád bych poblahopřál panu Sterckxovi a celému vyjednávacímu týmu za dosažení cenného kompromisu v této důležité otázce.
Pokud jedna malá nehoda, například jedna malá trhlina v nádrži či na ropném tankeru, nebude zjištěna a utěsněna, může mít za následek, v případě vibrací z rozbouřeného moře nebo obtíží při překládání nákladu na jinou loď, rozsáhlou ekologickou katastrofu, neexistuje-li v tomto případě útočiště, kde mohou být přijata vhodná opatření.
Současně obavy posádky, že jsou ohroženi trestněprávními či občanskoprávními důsledky, nebo skutečností, že je plavidlo nedostatečně pojištěno, mohou bránit v hledání útočiště, a to s nešťastnými následky.
Tento kompromis zaručuje nezávislost expertů, kteří rozhodnou, jestli se má lodi v tísni poskytnout útočiště, spravedlivé zacházení s námořníky v případě nehody podle IMO, povinnost nepojištěné lodi v útočišti poskytnout náhradu za poškození přístavům a útočištím, ke kterým Komise předloží různá politická stanoviska, a povinnost vlastním ropných tankerů podat oznámení, pokud jejich náklad přesahuje 1 000 tun.
Současně všechna plavidla, včetně rybářských, budou muset mít nainstalovány automatické rozpoznávací systémy.
Závěrem bych chtěl přivítat skutečnost, že činnost Parlamentu přiměla Radu k přijetí konečného společného postoje ke všem sedmi legislativním návrhům v balíčku.
(FR) Pane předsedající, dámy a pánové, balíček, o kterém budeme zítra hlasovat, by nebyl ničím bez vůle Evropského parlamentu a rád bych využil této příležitosti a ocenil práci, která byla vykonána.
Vytvoří-li Evropská unie právní nástroj, který, jak doufám, umožní předcházet katastrofám, jako byla ztroskotání Eriky a Prestige, a konečně přimět znečišťovatele, aby převzali odpovědnost, je to díky úsilí Evropského parlamentu tváří v tvář zdrženlivosti Rady.
Není zde žádný bod, který by vám připomínal řešení, které bylo vyžadováno, aby byly předloženy zprávy pana Savaryho a pana Fernandese.
Jedná se o politické vítězství Evropského parlamentu a rovněž vytrvalosti a spolupráce.
Díky balíčku o námořní bezpečnosti členské státy konečně splní své povinnosti v rámci Mezinárodní námořní organizace, a to zejména provedení auditu před tím, než je lodi udělena vlajka.
Dalším soudržným krokem vpřed je požadavek, aby byly lodi pojištěny finančními záručními certifikáty, které nájemcům uloží opravdovou odpovědnost.
Pokud Parlament zítra tyto dokumenty přijme, Evropská unie prokáže, že si stanoví účinný nástroj v boji proti plovoucím vrakům a proti zločinným nájemcům a vlastníkům, a doufám, že z toho bude mít prospěch životní prostředí a zdraví našich spoluobčanů.
Konečně bych rád ocenil práci, kterou v tomto ohledu vykonal pan Tajani, který je zde dnes přítomen, a zpravodajové pro právní předpisy v dopravě, protože se nyní nacházíme v závěrečné fázi procesu týkajícího se námořního práva, jehož cílem je úprava veškeré evropské dopravy.
Proto v souvislosti s touto prací, která se v oblasti námořní dopravy opravdu zdržela, doufám, že Parlament bude schopen uzavřít důležité téma námořní dopravy během tohoto zasedání, nebo rozhodně co nejdříve.
(ES) Pane předsedající, pane komisaři, dámy a pánové, jsem potěšen, že můžeme zakončit stávající volební období závěrečným přijetím posledního námořního balíčku.
Vzpomínám si však, že když jsem v roce 1999 prvně přišel do Evropského parlamentu, odehrála se u francouzského pobřeží závažná námořní nehoda lodi Erika, která dala jméno prvnímu balíčku legislativních návrhů pro zabránění a předcházení nehodám.
Domnívali jsme se, že jsme nebezpečí odstranili, ale brzy na to bylo pobřeží Galície zdevastováno ropou z ještě horší havárie: z Prestige.
Od té doby jsme ve Výboru pro dopravu a cestovní ruch pracovali na přijetí souboru legislativních opatření, abychom se pokusili překonat vzrůstající odpor, se kterým jsme se potýkali ze strany vlastníků lodí, ropných společností, klasifikačních společností a také některých členských států, které odmítly tři návrhy kvůli tomu, že byly příliš přísné.
Během posledních 10 let jsme přijali několik směrnic a nařízení, k některý z nich jsme se museli vrátit kvůli přepracování, protože se ve svých původních zněních ukázaly v důsledku škrtů Rady jako neúčinné.
Přijali jsme právní předpisy pro zavedení plavidel s dvojitým pláštěm trupu, evropského fondu pro ropné katastrofy a útočiště a nyní revidujeme a přijímáme právní předpisy o odpovědnosti dopravců a cestujících na moři, vyšetřování námořních nehod, systémech monitorování lodní dopravy ve Společenství a informačních systémech, státní přístavní inspekci a konečně nařízení a směrnice o organizacích lodní inspekce a kontroly.
Toto vše je vhodné a je žádoucí, aby tyto předpisy co nejdříve vstoupily v platnost a byly uplatňovány členskými státy.
Jsem tím potěšen.
Avšak volební období tohoto Parlamentu se chýlí ke konci.
Tento Parlament opouštím a odcházím s lítostí, že jsme nezavedli kontrolní systémy - které již existují a jsou patentovány - jako povinné, abychom ukázali, kdy a jaké množství zbytků z kalových a ropných nádrží je nelegálně vypouštěno do moře z konkrétního plavidla.
Jinými slovy se jedná o určitý druh černé skříňky nebo tachometru, který mohou námořní orgány zkontrolovat, kdykoliv loď vpluje do přístavu.
Jsem přesvědčen, že mořskému prostředí věnujeme větší pozornost a používáme přísnější postupy, abychom zabránili znečištění, za něž jsme zodpovědní.
Rovněž se domnívám, že pokud se nám to nepovede, dopadne to na náš potravní řetězec a nakonec za to zaplatíme vysokou cenu.
Věřím, že to nebude trvat dalších 10 let, než budeme účinně a efektivně kontrolovat nezákonné vypouštění odpadů do moře.
Děkuji vám, pane Ortuondo Larreo.
Jsem si jist, že vaše úsilí si bude tato sněmovna pamatovat, a jsem si také jist, že kdekoliv budete, budete bojovat za cíle, které tu zanecháte.
Mohou být nedokončené, ale díky vašemu úsilí je jejich splnění na dobré cestě.
(EL) Pane předsedající, po pěti letech diskusí a konzultací s Radou byl tolik vychvalovaný balíček o lodní dopravě skládající se ze šesti směrnic a jednoho nařízení zbaven všeho pozitivního obsahu, který měl co do činění s ochranou života na moři a životního prostředí.
Jinými slovy hora porodila myš.
Rada, loajálně vyjadřující protilidovou politiku Evropské unie a zájmy kapitálu, realizuje všechny požadavky provozovatelů a majitelů lodí a monopolistických obchodních skupin, které odporují jakémukoliv opatření, které by mohlo mít byť jen minimální dopad na jejich ziskovost.
Proto se jim povedlo prostřednictvím tohoto dlouhého a zdlouhavého postupu buď odstranit všechna pozitivní ustanovení pro kontrolu bezpečnostních opatření na lodích, nebo je odložit na neurčito.
Není zahrnuto žádné opatření na ochranu a zlepšení podmínek lidského faktoru, námořníků, prvotního faktoru v ochraně lidského života na moři a životního prostředí.
Návrhy předkládané Evropskou unií od roku 1986 v rámci společné politiky lodní dopravy o údajném budoucím přezkumu otázek týkajících se lidského faktoru, na zlepšení pracovních podmínek a výcviku námořníků jsou zavádějící a falešné, protože se celou tu dobu zhoršovaly.
Proto bude řecká komunistická strana hlasovat proti celému takzvanému balíčku pro lodní dopravu.
(IT) Pane předsedající, pane Tajani, dámy a pánové, parlamentní Výbor pro dopravu a cestovní ruch se nemohl a nemůže vyhnout úkolu poskytnou holistickou odpověď na potřebu zlepšení bezpečnosti lodní dopravy a rovněž stanovit opatření, která mají být podniknuta v případě nehod.
Třetí námořní balíček se rovněž účinně zabývá otázkami odpovědnosti dopravců ve vztahu ke svým cestujícím a zboží, které přepravují.
Už bylo načase, vždy se předpokládalo, že tato záležitost není ignorována, když mě napadl příklad práv cestujících v letecké dopravě.
Vlastně jsem přesvědčen, že cíle pro lodě kategorie A, které mají být sjednoceny do roku 2016, a dokonce pozdější lhůta pro lodě kategorií B, C a D jsou příliš shovívavé a poskytují dopravcům příliš velký prostor pro odchylky.
Doufám, že tato štědrost bude Evropské unii ze strany dopravců splacena rychlou shodou s novými nařízeními.
Potřebovali jsme a stále potřebujeme společné normy klasifikačních společností, jež odpovídají za monitorování lodí a udělování povolení lodím, a rovněž velmi jasná pravidla upravující inspekce a zanesení lodí na černou listinu.
Proto vítám návrhy a rovněž opatření pro řízení nehod a rizik lodních a ekologických katastrof a příslušných odpovědností, přičemž vyzývám Komisi, aby učinila silnější závazek ohledně podpory.
Dalekosáhlý soubor opatření se rovněž zabývá opatřeními pro vyšetřování, pravomoci a také suverenitou v případě námořních nehod, přehled, který, jak doufám, pomůže objasnit otázky odpovědnosti a odškodnění.
Proto jsem hlasoval pro tento soubor zpráv.
(NL) Pane předsedající, pane komisaři Tajani, kurz balíčku pro námořní bezpečnosti byl kolísavý, ale výsledek je velmi uspokojivý.
To zejména díky skutečnosti, že komisař Tajani a jeho úředníci stáli bok po boku Evropskému parlamentu, když vybízeli Radu, aby seriózně zahájila práci na několika klíčových bodech, které byly pro Parlament tak významné.
Koneckonců musí na evropské úrovni existovat povinná spolupráce, má-li se námořní bezpečnost nakonec zlepšit.
Naštěstí jsme nyní vyřešili několik chybějících článků, přestože by Parlament v mnoha otázkách šel ještě dále.
Skutečnost, že je nezávislé vyšetřování nehod nyní povinné v případě závažných nehod, je pokrok, protože to umožní poznat jejich příčiny.
V tomto ohledu má letectví velké zkušenosti.
Minulý týden letadlo Turkish Airlines havarovalo u Amsterodamu v Nizozemsku a díky nezávislému vyšetřování nehody byla příčina určena do týdne a skončily spekulace.
Je opravdový pokrok, že nyní také v lodní dopravě existuje nezávislé vyšetřování, nezávislé na tom, kdo nehodu zavinil.
Zpravodaj v této oblasti odvedl vynikající práci.
Pane předsedající, chtěl bych zdůraznit další bod tohoto balíčku, konkrétně lepší regulaci odpovědnosti cestujících v námořní dopravě.
Je to dobrá věc, ale je také dobře, že byla vyloučena vnitrozemská lodní doprava, protože malé lodě na vnitrozemských vodních cestách nemohou být považovány za rovnocenné zaoceánským lodím operujícím na otevřeném moři.
Tyto dvě věci se liší a je konečně dobře, že to bylo v návrhu potvrzeno.
(BG) Pane předsedající, pane komisaři, dámy a pánové, námořní společenství dlouho diskutovalo o potřebě lepší úpravy, kontroly a monitorování lodní dopravy, a to vzhledem k nebezpečí nehod, znečištění životního prostředí, ohrožení lidských životů a nelegálního obchodování, které naneštěstí není zanedbatelné.
Integrace nové technologie do námořní dopravy a stoupající intenzita pirátství ve spojení s nedostatkem jakékoliv přísné, společné kontroly, jsou příčinami stávajícího problému.
Změna směrnice vytváří a rozvíjí podmínky sítě námořní bezpečnosti a rovněž podmínky pro rozvoj účinného automatického systému informační technologie.
To jsou úspěchy, které musí být jménem Evropského parlamentu, Komise a Rady posouzeny.
Je důležité, aby do rámce řešení problémů náleželo i nakládání s nebezpečným odpadem.
Uplatňování směrnice umožní nejen to, aby byla loď převážející nebezpečný, neidentifikovaný náklad vpuštěna do evropských vod, aby zde svůj náklad vypustila.
Výkonné nástroje v oblasti námořní dopravy jsou zcela nezbytné.
Musí být vytvořena kultura bezpečnosti námořní dopravy, musí být stanovena logistika tohoto procesu, vytvořen technologický základ systému, dále systém pro účinné šíření informací, zatímco bude chráněna ta část informací, která zajišťuje bezpečnost dopravy.
Vítám úsilí Evropské agentury pro námořní bezpečnost, včetně rozvoje systému řízení námořní dopravy a informačního systému, přičemž bude vytvořena integrovaná databáze, v jejímž rámci se budou lodě zobrazovat v reálném čase, a to společně s dalšími údaji týkajícími se jejich nákladu a vlastností.
I když je nehoda Eriky učebnicovým příkladem, pokud se týká poučení v oblasti řízení a analýzy rizik, nechtěla bych, aby se podobný příklad opakoval, nebo aby se staly podobné nehody.
(RO) Kompromis dosažený pro třetí námořní balíček zvýší bezpečnost cestujících a přispěje k ochraně životního prostřed a posílení kontrolních systémů.
Navržená černá listina pro lodě, které opakovaně porušují předpisy bude, stejně jako v letectví, známkou důležitého pokroku při zlepšování bezpečnosti.
Erika III má pro Rumunsko obzvláštní význam, protože následkem nedávno přijatých dokumentů - Integrované námořní politiky pro Evropskou unii a Černomořské synergie - může výrazně ovlivnit úspěch procesu rozšiřování evropských zásad a osvědčených postupů na další pobřežní státy, jež nejsou součástí Evropské unie, přičemž budou využívány návrhy navržené Evropskou komisí prostřednictvím Východního partnerství.
Opatření týkající se námořní dopravy musí být doplněna zvýšenou spoluprácí mezi pobřežními státy, aby došlo k nejefektivnějšímu využití zdrojů a snížení znečištění způsobeného činnostmi v přístavech a na pobřeží a také po celém toku Dunaje.
Černé moře může být chráněno pouze koordinovanými akcemi ve všech oblastech.
Pane předsedající, balíček byl obtížný jak pro Parlament, tak pro Radu.
Hodně se vyjednávalo a diskutovalo a jsem rád, že jsou tyto otázky konečně vyřešeny.
Přijetí tohoto balíčku je vítězstvím Evropského parlamentu a určitě i zpravodajů, kteří bojují za zajištění toho, co jsme vytvořili jménem našich občanů, dokonce přes velmi silný odpor vlád členských států.
Tyto právní předpisy se budou týkat různých oblastí, včetně norem pro evropské vlajky, což zajistí lepší postupy lodních inspekcí.
Získáme větší transparentnost a přísnější inspekce.
Tento balíček v zásadě zvýší bezpečnost lodí, a tím sníží riziko ekologických katastrof a ztrát mořského života.
Z pohledu Irska je načasování velmi důležité, protože se v jednom irském přístavu nachází lotyšská loď, jejíž posádka nedostává mzdu, nemá ani dostatek potravin a neexistuje ani způsob, jak by se mohla vrátit do svého domovského členského státu, do Lotyšska.
To jsou typy otázek, které musí být vyřešeny a očekávám uplatňování tohoto balíčku.
(RO) Třetí námořní balíček je velmi důležitý.
Záměrem EU by mělo být vytvořit námořní koridory v rámci rozšířené sítě TEN-T.
Tento námořní balíček přispěje ke zvýšení bezpečnosti námořní dopravy a uvádí do praxe zkušenosti z námořních katastrof, které se odehrály v posledních letech, což se týká lodí Erika a Prestige a nehod v Černém moři.
Tento balíček bude mít obzvláštní význam zejména pro Černé moře, protože mnoho pobřežních států v této oblasti je na černé nebo šedé listině pařížského memoranda.
V případě nehod by se měla uplatňovat odpovědnost majitelů lodí, a to i na vnitrozemských vodních cestách.
Jsem přesvědčena, že lodě v tísni musí být přijímány ve zvláštně vybavených oblastech, kde jim může být poskytnuta potřebná pomoc.
Avšak způsob, jak se za tyto služby bude platit, musí být jasně regulovaný.
(FR) Pane předsedající, dámy a pánové, když ztroskotala Erika, byla jsem jednou z těch francouzských poslanců a poslankyň, kteří vyzvali francouzské orgány k uzavření propustí, aby nebyly znečištěny solné pánve.
Při katastrofě Prestige jsem byla spoluzpravodajkou pana Sterckxe a zodpovídali jsme společně za téma dopravy - já sama jsem odpovídala za životní prostředí - a oprávněně jsme požadovali zvýšení bezpečnosti námořní dopravy.
Dobře si vzpomínám, jak tvrdě jsme v tomto ctěném Parlamentu bojovali za vytvoření vyšetřovacího výboru k případu Prestige: určitě to udělalo dojem.
Dnes se tedy domnívám, že nás všechny může těšit skutečnost, že se v rámci námořního balíčku posunulo vpřed mnoho mezinárodních a evropských předpisů, a doufám, že nám brzy nezůstane víc než špatná vzpomínka.
Chtěla bych však, smím-li, upozornit na...
(Předsedající řečnici přerušil)
Pane předsedající, ráda bych pro zápis připomněla v souvislosti s tímto nanejvýš důležitým námořním balíčkem bod odůvodnění 3 revidované směrnice o systému EU pro obchodování s emisemi, která byla přijata drtivou většinou.
Tato směrnice se zabývá našimi cíli v oblasti snížení emisí oxidu uhličitého a harmonogramem ve stejné oblasti.
V bodu odůvodnění se uvádí, že "všechna hospodářská odvětví, včetně mezinárodní námořní dopravy a letectví, by měla přispívat k dosažení těchto snížení emisí.
V případě, že členské státy neschválí žádnou mezinárodní dohodu v rámci IMO obsahující ve svých cílích pro snížení emise z mezinárodní námořní dopravy, a/nebo nebude taková dohoda schválena prostřednictvím Mezinárodního panelu OSN pro změnu klimatu do 31. prosince 20011, předloží Komise návrh na zahrnutí emisí z mezinárodní námořní dopravy podle harmonizovaných modalit v rámci závazku Společenství o snížení emisí, který by měl vstoupit v platnost do roku 2013.
Takový návrh by minimalizoval jakýkoliv negativní dopad na konkurenceschopnost EU, přičemž by se zohlednil případný přínos pro životní prostředí."
Vyjádřete se k tomu prosím, pane komisaři.
Pane předsedající, jako Parlament jsme urazili dlouhou cestu od ztroskotání Prestige, tragédie pro pobřeží Galície a jeho ekosystémy.
Urazili jsme dlouhou cestu od doby, kdy Erika znečistila a zničila nádherné pobřeží Bretaně.
Urazili jsme dlouhou cestu od havárií Sea Empress, Exxon Valdez a dalších námořních katastrof.
Tento balíček je mementem práce Parlamentu, Komise a, i když opožděně, také Rady.
Podle mne pocítíme význam tohoto balíčku v mnoha nadcházejících letech.
Je rovněž mementem práce všech našich zpravodajů a poslanců, kteří celé roky tyto právní předpisy prosazovali.
Tento balíček je vítězstvím tohoto Parlamentu, poslanců všech politických skupin, zejména ve Výboru pro dopravu a cestovní ruch, přestože doufám, že mi členové dovolí nyní zmínit především paní Miguélezovou Ramosovou a zesnulého pana Williho Piecyka.
Pane předsedající, během rozprav konaných v této sněmovně, uprostřed všeobecného uspokojení nad tím, že Rada, Parlament a Komise přijaly pravidla poskytující veřejnosti skutečné odpovědi, jsem přesvědčen, že se objevila jedna zásadní otázka: Budou tyto správné předpisy - vzniklé z kompromisu a množství tvrdé práce - správně používány?
Bude Komise schopna zajistit, že budou dodržovány?
Bude agentura schopna účinně spolupracovat s Komisí na zajištění prosazování těchto pravidel?
Odkazuji na poznámky z této rozpravy - zejména mám na mysli poznámky pana Jarzembowského a pana Romagnoliho - a rovněž na dopisy, které byly v posledních měsících zaslány Komisi panem Sterckxem a panem Simpsonem, kteří se ptali na stejný problém.
Jsem přesvědčen, že mohu potvrdit závazek Komise, která silně naléhala na schválení tohoto balíčku, pro zajištění dodržování ze strany členských států.
Zamýšlel jsem požádat o spolupráci agentury - což je instituce, které důvěřuji, a instituce, která vždy pracovala efektivně a plnila svou úlohu při co nejlepší podpoře Komise a členských států - o uplatňování tohoto nařízení, stejně jako v případě jiných nařízení.
Navštívil jsem Lisabon, kde agentura sídlí, a našel jsem skvělého ducha spolupráce, velkou ochotu a rovněž velkou oddanost a nadšení pro uplatňování všech pravidel uvedených v tomto balíčku.
Ta budou zaručena bezpečnostním systémem Safe Sea Net a také všemi dalšími moderními technologickými nástroji používanými k pomoci veřejnosti zajistit, že předpisy Evropské unie budou opravdu uplatňovány.
Jak dobře víte, ukládá-li právní předpis Komisi nějaký konkrétní úkol, Komise může vyzvat agenturu, aby jí pomohla provádět úkoly technické povahy.
Zamýšlel jsem pokračovat směrem mého předchůdce Jacquese Barrota a vyzvat ke spolupráci agenturu, o níž se domnívám, že bude efektivní, dobře fungující a plná lidí se správným přístupem, kteří věří ve svou práci.
To se týká například inspekcí, jejichž cílem je správné použití předpisů nebo uplatňování informačních systémů pro monitorování dopravy.
Konečně bych chtěl zdůraznit zásadní úlohu, kterou agentura sehrála - tyto poznámky adresuji zejména panu Sterckxovi - při provádění Safe Sea Net, evropské platformy pro výměnu informací o námořní dopravě, a při zřízení evropského střediska po identifikaci a sledování lodí s dlouhým dojezdem.
Tyto úkoly odpovídají předpisům agentury, přestože nejsou výslovně uvedeny, protože se poslední změna datuje do roku 2004, ale budou určitě zahrnuty do příští revize těchto předpisů, která se právě připravuje.
Skutečnost, že tyto konkrétní úkoly nejsou uvedeny ve směrnicích nebo konkrétních předpisech nemá žádný vliv na rozdělení úloh mezi Komisí a agenturou.
Účelem mé odpovědi je ujistit Parlament o vůli Komise a jejím odhodlání uplatňovat pravidla, která s podporou agentury schvalujeme.
Nemělo by smysl říkat veřejnosti: "Udělali jsme pro vás něco pozitivního," pokud nebudeme mít možnost tyto pozitivní věci realizovat a zajistit, že budou dodržovány.
Měli bychom pamatovat na to, že členské státy, zastoupené Radou, tvoří součást a této dohody.
Protože jsou našimi spoluzákonodárci, jsem přesvědčen, že členské státy budou uplatňovat předpisy, které schválíme.
Není pochyb, že Komise zajistí dodržování a podporu tohoto závazku, a my učiníme to samé s technickou podporou agentury.
Pane předsedající, domnívám se, že jsme na konci, a měli bychom být velmi potěšeni, že jsme po tak dlouhé cestě nyní dorazili až sem.
Pokud je postup spolurozhodování někdy oprávněný, je to právě případ tohoto balíčku a způsobu, jímž byl projednáván.
Klíč k tomuto balíčku spočívá v tom, že je třeba přimět Komisi, Radu a Parlament k dohodě.
Parlament udělal velmi dobře, když se ujal vedoucí úlohy - může to být oprávněnější než kdy jindy - a prosazoval, aby byl tento soubor opatření považován za absolutně zásadní.
Od úplného počátku jsme nesouhlasili s jakýmkoliv oddělením nebo rozdělením, abychom dosáhli celku, který zajistí bezpečnost na moři.
Domnívám se, že si můžeme být jisti, že to jsou záruky, které učiní jakékoliv budoucí ad hoc opatření zbytečným.
Tím se vyhneme ostudě, kdy někteří mocní lidé kritizují stanoviska některých vlád a musí oceňovat stanoviska jiných.
Proto budou v budoucnu závažná rozhodnutí ve správných rukou nezávislých výborů, které budou schopny pečlivě, autoritativně, rychle a fundovaně využívat rozhodovacích nástrojů.
To zajistí, že rozhodnutí budou pečlivá, správná a spravedlivá.
To proto, že jsme museli v tomto balíčku vyvážit mnoho odlišných věcí: klasifikační společnosti musí být propojeny s námořním vybavením, všechny zájmy musí být jasně předkládány a, především, Parlament musí prokázat vedoucí postavení.
Proto bychom měli být potěšeni skutečností, že Parlament toto vedoucí postavení ukazuje.
Může nyní jasně a hrdě prohlásit, že Evropská unie nečekala na IMO - Mezinárodní námořní organizaci -, ale sama převzala vedoucí úlohu.
Byla to naše povinnost a nemuseli jsme na nikoho čekat.
Domnívám se, že můžeme být spokojeni a mít naději do budoucna a věřit, že se tyto chyby nebudou opakovat a že jsme se poučili z minulosti.
